RiR 2009:14 

Tillämpningen av det finanspolitiska 
ramverket 

Regeringens redovisning i 2009 års ekonomiska 
vårproposition 


ISBN 978 91 7086 187 1 
RiR 2009:14 
Tryck: Riksdagstryckeriet, Stockholm 2009 


Regeringen Datum 2009-08-20 
Finansdepartementet Dnr 31-2009-0253 

Tillämpningen av det finanspolitiska ramverket 

– regeringens redovisning i 2009 års ekonomiska vårproposition 
Riksrevisionen har granskat hur regeringen har tillämpat det finanspolitiska 
ramverket i 2009 års ekonomiska vårproposition. Resultatet av granskningen 
redovisas i denna granskningsrapport. 

Företrädare för Regeringskansliet har fått tillfälle att faktagranska och i 
övrigt lämna synpunkter på utkast till rapporten. 

Rapporten överlämnas till regeringen i enlighet med 9 § lagen (2002:1022) 

om revision av statlig verksamhet m.m. Rapporten överlämnas samtidigt till 

Riksrevisionens styrelse. Riksrevisionen kommer att följa upp granskningen. 

Riksrevisor Eva Lindström har beslutat i detta ärende. Revisionsdirektör 

Thomas Hagberg har varit föredragande. Revisionsråd Tomas Nordström har 

medverkat vid den slutliga handläggningen. 

Eva Lindström Thomas Hagberg 

För kännedom: 

Finanspolitiska rådet 


Innehåll 

Sammanfattning 7 
1 Inledning 11 
2 Uppföljningen av överskottsmålet 15 

2.1 Överskottsmålet – en kort historik 15 

2.2 Indikatorer för måluppfyllelse 16 
2.3 Slutsatser 22 
2.4 Rekommendationer 23 

3 Uppföljningen av utgiftstaket 25 

3.1 Utgiftstakets funktion 25 

3.2 Tidigareläggning av utgifter 26 

3.3 Utgifter som redovisas utanför utgiftstaket 29 
3.4 Slutsatser 30 
3.5 Rekommendationer 30 

4 Uppföljningen av balanskravet 31 

4.1 Balanskravet och god ekonomisk hushållning 31 

4.2 Splittrad redovisning av kommunsektorn 32 

4.3 Oklar syn på balanskravet 33 
4.4 Slutsatser 36 
4.5 Rekommendationer 36 

Källförteckning 37 
Bilaga 1 Stödåtgärder efter budgetpropositionen för 2009 39 
Bilaga 2 Pensionssystemets utgifter 45 
Bilaga 3 Begreppsförklaringar 47 
Bilaga 4 Granskningsrapporter inom strategin Offentliga finanser 53 


Sammanfattning 

Sedan budgetpropositionen för 2009 presenterades har såväl den internationella 
som den svenska ekonomin försvagats kraftigt till följd av krisen på de 
finansiella marknaderna. Regeringen har vidtagit en mängd åtgärder för att 
stabilisera ekonomin. Åtgärderna har redovisats för riksdagen i ett antal 
propositioner sedan budgetpropositionen lades fram i september 2008. 
I vårpropositionen 2009 redovisar regeringen i sammanfattande texter 
och tabeller de tidigare beslutade åtgärderna liksom effekterna av ytterligare 
åtgärder som föreslås eller aviseras i vårpropositionen. Tillsammans med 
försämringen av den reala ekonomin innebär åtgärderna att de offentliga 
finanserna försvagats kraftigt jämfört med budgetpropositionen för 2009. 
För att upprätthålla förtroendet för finanspolitiken är det i ett sådant läge av 
särskild vikt att uppföljningen av de budgetpolitiska målen presenteras på 
ett utförligt och tydligt sätt. Det är i kristider som regeringens tillämpning 
av det finanspolitiska ramverket sätts på prov. 

Riksrevisionen granskar regelbundet regeringens tillämpning av det 
finanspolitiska ramverket i de ekonomiska propositionerna. Syftet är att bidra 
till att finans- och budgetpolitiken redovisas på ett utförligt och tydligt sätt för 
riksdagen och allmänheten. En transparent redovisning av politikens inriktning 
i förhållande till de budgetpolitiska målen stärker förtroendet för finanspolitiken 
och bidrar till en stabil ekonomisk utveckling. 

Finanspolitiken styrs av tre övergripande kvantitativa mål: 

• 
Överskottsmålet innebär att den offentliga sektorns finansiella sparande 
ska uppvisa ett överskott motsvarande 1 procent av BNP i genomsnitt 
över en konjunkturcykel. 
• 
Utgiftstaket för staten innebär att statens utgifter begränsas av ett belopp 
i miljarder kronor som beslutas tre år i förväg. 
• 
Balanskravet innebär att enskilda kommuner och landsting inte får besluta 
om en budget där kostnaderna överstiger intäkterna. 
De tre målen hänger nära samman och kompletterar varandra. Om utgiftstaket 
sätts på en alltför hög nivå ökar risken att överskottsmålet inte uppnås 
såvida inte skatteuttaget höjs. Om kommunsektorn inte klarar balanskravet 
måste statens finanser stärkas, antingen genom högre skatteuttag eller 
genom nedskärningar av de statliga utgifterna, för att överskottsmålet ska 
klaras. Det är därför viktigt att samtliga mål beaktas när finanspolitiken 
utformas. 

Tillämpningen av det finanspolitiska ramverket 7 riksrevisionen 


Iakttagelser och slutsatser 

Den ekonomiska vårpropositionen ska ”ge ett relevant och allsidigt underlag 
för riktlinjerna om den ekonomiska politiken och budgetpolitiken på medellång 
och lång sikt”.1 Det förutsätter bland annat att inriktningen av finanspolitiken 
tydligt relateras till de budgetpolitiska målen. Riksrevisionen konstaterar 
i denna granskning att regeringens redovisning av målavvikelserna är 
fortsatt bristfällig. Det är oklart i vilken utsträckning och på vilket sätt målen 
är styrande för inriktningen av finanspolitiken. En tydlig redovisning av 
målavvikelser och hur regeringen avser att reducera dessa är särskilt viktigt i 
ett läge där de offentliga finanserna är svaga. Riksrevisionens iakttagelser och 
slutsatser kan sammanfattas i följande punkter: 

• 
De indikatorer som regeringen använder för uppföljningen av överskottsmålet 
pekar samtidigt mot att målet underskrids och överskrids och ger 
därför en mycket begränsad vägledning för inriktningen av finanspolitiken. 
Regeringen anger inte vilken vikt respektive indikator har för 
utformandet av den övergripande inriktningen av ekonomiska politiken. 
• 
Under de senaste åren har utgifter för Vägverkets och Banverkets amorteringar 
av lån i Riksgälden tidigarelagts. I vårpropositionen föreslår 
regeringen dessutom att ett extra statsbidrag till kommunerna avseende 
2010 ska utbetalas 2009. Dessa tidigareläggningar ökar marginalen till 
utgiftstaket 2010 med 10 miljarder kronor och försvagar takets stramhet 
i förhållande till överskottsmålet. Konsekvenserna av dessa förslag är 
bristfälligt redovisade i vårpropositionen. Detsamma gäller motiven till 
att regeringen väljer att lägga vissa utgifter utanför utgiftstaket, exempelvis 
överföringen till stabilitetsfonden. 
• 
Uppföljningen av balanskravet för kommuner och landsting är splittrad 
mellan flera olika avsnitt i vårpropositionen. Innebörden av den redovisade 
framskrivningen med stora underskott i kommunsektorn är 
svårtolkad. Sambandet med övriga budgetpolitiska mål är oklart. 
Riksrevisionens rekommendationer 

Mot bakgrund av de iakttagelser och slutsatser som redovisats ovan vill 
Riksrevisionen lämna följande rekommendationer: 

• 
För att förtydliga uppföljningen av överskottsmålet bör regeringen 
presentera en preciserad bedömning av målavvikelsernas storlek 
uttryckt i miljarder kronor och klargöra de olika indikatorernas 
konsekvenser för statsskuldens utveckling på längre sikt. 
1 Prop. 2007/08:1 s 46. 

riksrevisionen 8 Tillämpningen av det finanspolitiska ramverket 


• 
Eftersom målindikatorerna kan peka mot vitt skilda avvikelser från 
överskottsmålet bör regeringen förtydliga vilken vikt man fäster vid 
de olika indikatorerna i utformningen av finans- och budgetpolitiken. 
• 
För att upprätthålla utgiftstakets disciplinerande funktion bör regeringen 
tydligt motivera varför en utgift redovisas utanför taket och avstå från 
redovisningstekniska förskjutningar av budgeteringsmarginalen mellan 
åren. 
• 
Regeringen bör utveckla redovisningen av den kommunala ekonomin 
och ge en samlad bild av balanskravet i förhållande till utgiftstaket och 
överskottsmålet. 
• 
Regeringen bör klargöra innebörden av prognoser där kommunsektorn 
förutses bryta mot balanskravet 
Riksrevisionen vill också betona vikten av att regeringen presenterar en 
samlad bild av finanspolitiken med utgångspunkt från alla tre budgetpolitiska 
mål, där sambandet mellan de olika målen beaktas. 

Tillämpningen av det finanspolitiska ramverket 9 riksrevisionen 


1 Inledning 

Riksrevisionen granskar regelbundet regeringens tillämpning av det finanspolitiska 
ramverket i de ekonomiska propositionerna. Syftet är att bidra till 
att finans- och budgetpolitiken redovisas på ett utförligt och tydligt sätt för 
riksdagen och allmänheten. En transparent redovisning av politikens inriktning 
i förhållande till de budgetpolitiska målen stärker förtroendet för 
finanspolitiken och bidrar till en stabil ekonomisk utveckling. 

Det finanspolitiska ramverk som sedan 2000 styr finanspolitiken 
innehåller tre centrala budgetpolitiska mål2: 

• 
Överskottsmålet innebär att den offentliga sektorns finansiella sparande 
ska uppvisa ett överskott motsvarande 1 procent av BNP i genomsnitt 
över en konjunkturcykel. 
• 
Utgiftstaket för staten innebär att utgifterna på statsbudgetens 
utgiftsområden, exklusive utgiftsområde 26 Statsskuldsräntor m.m. 
och inklusive ålderspensionssystemets utgifter, begränsas av ett 
nominellt belopp i miljarder kronor som beslutas tre år i förväg. 
• 
Balanskravet innebär enligt kommunallagen (1991:900) att enskilda 
kommuner och landsting inte får besluta om en budget där kostnaderna 
överstiger intäkterna. Om verksamheten ändå ger ett negativ ekonomiskt 
resultat måste detta kompenseras med motsvarande överskott inom tre 
år. Balanskravet ska ses som ett minimikrav, medan lagens krav på ”god 
ekonomisk hushållning” förutsätter permanenta överskott. 
Tillsammans med ett finansiellt stabilt pensionssystem bildar de tre målen 
en effektiv ram för utformningen av en förtroendeskapande och uthållig 
finanspolitik. Det finns emellertid oklarheter kring målen, vilket begränsar 
transparensen i regeringens redovisning av finanspolitiken: 

• 
Målens definitioner bygger på olika redovisningsprinciper. 
• 
Sambandet mellan målen är oklart.3 
• 
Överskottsmålet är svårt att följa upp. 
• 
Målen följs inte upp i en gemensam ram där sambanden mellan 
målavvikelserna framgår och konsekvenserna för inriktningen av 
finanspolitiken beskrivs på ett tydligt sätt. 
2 Termerna ”budgetpolitiska mål” och ”finanspolitiska mål” används omväxlande med samma 

innebörd. 
3 Se till exempel RiR 2007:22 Sambandet mellan utgiftstaket, överskottsmålet och skattepolitiken – 

regeringens redovisning. 

Tillämpningen av det finanspolitiska ramverket 11 riksrevisionen 


Sedan budgetpropositionen för 2009 presenterades har såväl den internationella 
som den svenska ekonomin försvagats kraftigt till följd av krisen på de 
finansiella marknaderna. Regeringen har vidtagit en mängd åtgärder för att 
stabilisera ekonomin. Åtgärderna har redovisats för riksdagen i ett antal 
propositioner sedan budgetpropositionen lades fram i september 2008. I 
vårpropositionen 2009 redovisar regeringen i sammanfattande texter och 
tabeller de tidigare beslutade åtgärderna liksom effekterna av ytterligare 
åtgärder som föreslås eller aviseras i vårpropositionen. Tillsammans med 
försämringen av den reala ekonomin innebär åtgärderna att de offentliga 
finanserna försvagats kraftigt jämfört med budgetpropositionen för 2009. 
För att upprätthålla förtroendet för ramverket och finanspolitiken är det i ett 
sådant läge av särskild vikt att uppföljningen av de budgetpolitiska målen 
presenteras på ett utförligt och tydligt sätt. Det är i kristider som regeringens 
tillämpning av det finanspolitiska ramverket sätts på prov. 

Syftet med denna granskningsrapport är att bedöma hur det finanspolitiska 
ramverket tillämpas och hur de finanspolitiska målen följs upp och 
redovisas i vårpropositionen 2009. Den övergripande frågeställningen är om 
regeringen följt upp de budgetpolitiska målen och redovisat målavvikelserna 
på ett tydligt sätt så att motiven för inriktningen av finanspolitiken framgår 
klart. En utgångspunkt för granskningen är de rekommendationer som Riksrevisionen 
lämnat till regeringen i tidigare rapporter.4 En annan utgångspunkt 
är regeringens egna utfästelser om tillämpningen av det finanspolitiska ramverket. 
Regeringen har uttryckt en ambition att förtydliga uppföljningen av de 
finanspolitiska målen och redovisningen till riksdagen och allmänheten i syfte 
att stärka ramverket och förtroendet för finanspolitiken. Nyligen presenterades 
en promemoria från Finansdepartementet med förslag att göra utgiftstaket 
obligatoriskt enligt budgetlagen.5 Därtill har direktiv till en bredare 
översyn av lagen beslutats. Det pågår också en översyn av det finanspolitiska 
ramverket inom Finansdepartementet. 

Regeringens hantering av de budgetpolitiska målen behandlas i tur och 
ordning i kapitel 2–4. I kapitel 2 beskrivs uppföljningen av överskottsmålet 
med de olika indikatorer som regeringen använder. Uppföljningen av utgiftstaket, 
som behandlas i kapitel 3, är värd särskild uppmärksamhet eftersom 
regeringen har en viss frihet att välja hur en åtgärd ska redovisas i förhållande 
till taket. Sådana möjligheter finns i betydligt mindre utsträckning vad gäller 
överskottsmålet och balanskravet (som behandlas i kapitel 4), eftersom båda 
dessa mål styrs av externa redovisningsprinciper. Bilaga 1 ger en översikt av 
regeringens åtgärder med anledning av krisen och en sammanställning av 
åtgärdernas effekter på finansiellt sparande och budgeteringsmarginal. I 

4 Se bilaga 4 för en förteckning av de rapporter som publicerats inom granskningsstrategin 
”Offentliga finanser”. 

5 Ds 2009:10. Stärkt finanspolitiskt ramverk– översyn av budgetlagens bestämmelser om utgiftstak. 

riksrevisionen 12 Tillämpningen av det finanspolitiska ramverket 


bilaga 2 beskrivs effekterna på de budgetpolitiska målen av skillnaden mellan 
regeringens och Ekonomistyrningsverkets beräkning av pensionsutgifterna. 
Vissa termer och begrepp som används i rapporten förklaras i bilaga 3. 

Tillämpningen av det finanspolitiska ramverket 13 riksrevisionen 


Uppföljningen av överskottsmålet 

Slutsatser och rekommendationer: 

De indikatorer som regeringen använder för uppföljningen av överskottsmålet 
pekar mot vitt skilda målavvikelser. Indikatorerna ger därför mycket 
begränsad vägledning för inriktningen av finanspolitiken. Regeringen bör 
förtydliga hur indikatorerna ska tolkas och hur de används för inriktningen 
av finans- och budgetpolitiken. 

2.1 Överskottsmålet – en kort historik 
Målet om ett överskott i de offentliga finanserna formulerades första gången 
i budgetpropositionen för 1997.6 Prognoserna i propositionen pekade mot 
en fortsatt snabb förbättring av det finansiella sparandet under perioden 
1997–2000 från bottennivån 1993 med ett underskott på drygt 12 procent 
av BNP. De uppsatta målen att underskottet inte skulle överstiga 3 procent 
av BNP 1997 och att de offentliga finanserna skulle vara i balans 1998 föreföll 
kunna nås. För 1999 och 2000 prognostiserades överskott motsvarande cirka 
1 respektive 2 procent av BNP. 

I propositionen redovisade regeringen en rad motiv för att upprätthålla 

ett överskott i de offentliga finanserna på längre sikt. Man framhöll att Sverige 

under efterkrigstiden förenade full sysselsättning och stigande reallöner med 

låg inflation och starka offentliga finanser. Offentligfinansiella överskott är 

viktiga för att kunna finansiera framtida investeringar utan omfattande under


skott i bytesbalansen. Regeringen pekade också på framtida utgifter i pensions


systemet. Slutligen betonades vikten av att undvika alltför stora underskott i 

lågkonjunktur, särskilt mot bakgrund av de svenska statsfinansernas starka 

konjunkturkänslighet. Regeringen preciserade emellertid inte vilken nivå på 

överskottet som borde eftersträvas. 

I vårpropositionen 1997 återkom regeringen med ett konkret förslag till 

överskottsmål.7 Efter en gradvis anpassning 1999 och 2000 skulle målet för 

överskottet från och med 2001 vara 2 procent av BNP. Målet skulle gälla i 

genomsnitt över en konjunkturcykel. Riksdagen beslutade i enlighet med 

regeringens förslag.8 

Prognoserna i budgetpropositionen för 1999 visade att de fastställda 
målen för de offentliga finanserna sannolikt skulle komma att överskridas 

6 Prop. 1996/97:1 s. 41. 
7 Prop. 1996/97:150 s. 82. 
8 Bet. 1996/97 FiU20. 

Tillämpningen av det finanspolitiska ramverket 15 riksrevisionen 


med råge. Regeringen föreslog därför att målet skulle sättas till 2 procent av 
BNP redan från 2000.9 

År 2004 beslutade EU:s statistikorgan Eurostat att sparandet i premie


pensionssystemet ska redovisas i hushållssektorn. Dessförinnan hänfördes 

premiepensionen till den offentliga sektorn. Den ändrade redovisningstek


niken skulle gälla från och med april 2007. Förändringen minskade det 

redovisade offentliga sparandet med cirka en procent av BNP. I vårproposi


tionen 2007 föreslog därför regeringen att målet för det finansiella sparandet 

skulle justeras från 2 till 1 procent av BNP i genomsnitt över en konjunktur


cykel, vilket riksdagen beslutade. Denna målnivå gäller tills vidare.10 

2.2 Indikatorer för måluppfyllelse 
Skälet till att överskottsmålet är angivet som ett genomsnitt över en 
konjunkturcykel är att de offentliga finanserna påverkas av konjunkturläget. 
Ett relativt högt skatteuttag och höga offentliga utgifter medför att det 
finansiella sparandet i offentlig sektor stärks i en högkonjunktur när skatteinkomsterna 
är höga och utgifterna för till exempel arbetslöshet är låga. I en 
lågkonjunktur försvagas i stället de offentliga finanserna. Variationerna i den 
offentliga sektorns sparande bidrar till att dämpa konjunkturens effekter på 
hushållens disponibla inkomster och konsumtionsutgifter. Starka så kallade 
automatiska stabilisatorer är en önskvärd egenskap i de offentliga finanserna, 
men innebär samtidigt stora variationer i den offentliga sektorns sparande. 
Om överskottsmålet vore utformat som ett bestämt sparande varje enskilt år, 
skulle måluppfyllelse bara kunna åstadkommas genom en expansiv finanspolitik 
under högkonjunktur, när sparandet överstiger målet, och åtstramning 
under lågkonjunktur för att öka sparandet. En sådan politik skulle förstärka 
konjunktursvängningarna. Formuleringen av målet som ett genomsnitt 
minskar risken för en ”procyklisk” finanspolitik. 

Målformuleringen förutsätter i princip att längden på en konjunkturcykel 

preciseras för att avvikelserna från målet ska kunna beräknas. Regeringen har 

emellertid valt att inte göra detta eftersom längden på en konjunkturcykel inte 

går att fastställa med säkerhet. I stället bedöms målavvikelserna med hjälp av 

ett antal indikatorer.11 De tre indikatorer som används beskrivs i följande 

avsnitt. 

9 Prop. 1998/99:1 s. 51. 

10 Prop. 2006/07:100 s. 86. I de långsiktiga kalkyler som presenteras i de ekonomiska propositionerna 
antas överskottsmålet (vanligtvis) gälla till och med 2015. Detta har dock karaktären av ett 
beräkningstekniskt antagande snarare än ett politiskt beslut. 

11 Se till exempel 2009 års ekonomisk vårproposition, prop. 2008/09:100, s. 157. 

riksrevisionen 16 Tillämpningen av det finanspolitiska ramverket 


2.2.1 2000-indikatorn 

2000-indikatorns värde ett visst år visar det genomsnittliga finansiella 
sparandet i offentlig sektor i procent av BNP från 2000. Exempelvis anger 
indikatorn 2012 det genomsnittliga sparandet för perioden 2000–2012. 
Indikatorn har karaktären av ett mål för förändringen av den offentliga 
sektorns (finansiella) nettoförmögenhet från 2000, eftersom den mäter det 
ackumulerade sparandet.12 Med de prognoser som redovisas i vårpropositionen 
2009 klaras överskottsmålet på 1 procent av BNP fram till och med 
2009 enligt denna indikator. Däremot klaras inte målet i det medelfristiga 
budgetperspektivet till och med 2012 då indikatorns värde endast uppgår till 
0,2. 

Tabell 2.1. 2000-indikatorn. Procent av BNP. 

2000 2001 2002 2003 2004 2005 2006 2007 2008 2009 2010 2011 2012 

Finansiellt 
sparande 3,7 1,7 –1,4 –1,2 0,6 2,0 2,4 3,8 2,5 –2,7 –3,8 –3,1 –2,0 

Genomsnitt 
från 2000 3,7 2,7 1,3 0,7 0,7 0,9 1,1 1,5 1,6 1,1 0,7 0,4 0,2 

Källa: Prop. 2008/09:100. 

2.2.2 7-årsindikatorn 

7-årsindikatorns värde ett visst år visar det genomsnittliga finansiella sparandet 
i offentlig sektor i procent av BNP för en period som omfattar 7 år. Det aktuella 
året är mittpunkt i genomsnittsberäkningen. Indikatorns värde 2008 beräknas 
således som det genomsnittliga sparandet för perioden 2005–2011. Till skillnad 
från 2000-indikatorn bygger genomsnittsberäkningen i 7-årsindikatorn inte 
på det faktiska sparandet, utan på ett justerat sparande där ”större engångseffekter” 
rensats bort. Engångseffekterna kan uppgå till betydande belopp, 
vilket framgår av tabell 2.2. Eftersom det 7-åriga medelvärdet anges för mittpunkten 
i tidsintervallet kommer finanspolitikens inriktning i det medelfristiga 
perspektivet att utvärderas med indikatorns värde 2009 som omfattar 
perioden 2006–2012.13 

Av tabell 2.2 framgår att 7-årsindikatorn visar att överskottsmålet uppfylls 

fram till 2009 (indikatorvärden för åren 2003–2006 i tabellen). Utvecklingen 

framöver pekar mot en mer problematisk situation med betydande målav


vikelser i det medelfristiga perspektivet. Indikatorns värde för 2009 visar att 

12 Den finansiella nettoförmögenheten värderas i SCB:s finansräkenskaper till marknadspris, 
vilket innebär att den även påverkas av värdeförändringar på till exempel statens innehav av 
aktier eller den del av statsskulden som är denominerad i utländsk valuta. 

13 År 2008 är det senaste utfallsåret från nationalräkenskaperna (NR). Det senaste utfallet för 
7-årsindikatorn avspeglas därför i värdet för 2005, som baseras på det finansiella sparandet 
under perioden 2002-2008. 

Tillämpningen av det finanspolitiska ramverket 17 riksrevisionen 


7-årsperioden 2006–2012 präglas av ett genomsnittligt underskott motsvarande 
0,5 procent av BNP. 

Tabell 2.2. 7-årsindikatorn. Procent av BNP. 

2000 2001 2002 2003 2004 2005 2006 2007 2008 2009 2010 2011 2012 

Finansiellt 
sparande 3,7 1,7 –1,4 –1,2 
Engångseffekter –0,5 0,0 0,0 0,0 
Justerat 
sparande 3,2 1,7 –1,4 –1,2 
Centrerat 7-årigt 
medelvärde 0,9 
Källa: Prop. 2008/09:100 samt egna beräkningar. 
0,6 
–0,4 
0,2 
1,0 
2,0 
–0,5 
1,6 
1,1 
2,4 
0,0 
2,4 
0,9 
3,8 
0,0 
3,8 
0,5 
2,5 
–0,3 
2,3 
0,1 
–2,7 
–0,1 
–2,7 
–0,5 
–3,8 
0,0 
–3,8 
–3,1 
0,0 
–3,1 
–2,0 
0,0 
–2,0 
2.2.3 Strukturellt sparande 
Det strukturella sparandet utgör en uppskattning av den offentliga sektorns 
underliggande finansiella sparande i ett ”normalt” konjunkturläge. Konjunkturläget 
mäts med det så kallade BNP-gapet, som visar skillnaden mellan 
faktisk och normal (”potentiell”) BNP, det vill säga BNP rensad från konjunkturvariationer. 
Regeringens beräkning av strukturellt sparande bygger 
på att en förändring av BNP med 1 procent påverkar de offentliga finanserna 
med ett belopp motsvarande 0,55 procent av BNP. 
Exempel: 
Om skillnaden mellan faktisk och potentiell BNP uppgår till –2 procent 
ett visst år befinner sig ekonomin i en (mild) lågkonjunktur. Om det 
finansiella sparandet samtidigt uppgår till 0 procent av BNP beräknas 
det strukturella sparandet till ca 1 procent14. Det innebär att målet klaras 
mätt med denna indikator trots att det faktiska sparandet understiger 
1 procent av BNP. 
Det strukturella sparandet är starkare än det faktiska sparandet när ekonomin 
befinner sig i en lågkonjunktur. När konjunkturen normaliseras kommer den 
offentliga sektorns finanser att stärkas automatiskt. Det omvända gäller efter 
en högkonjunktur, där stora överskott snabbt smälter samman när konjunkturen 
mattas av. I regeringens beräkning av det strukturella sparandet görs, 
utöver justeringen för konjunkturläget, också att justeringar för dels ”större 
engångseffekter”, dels ”extraordinära kapitalskatter”. 
Tabell 2.3 visar att det strukturella sparandet inte understiger 1 procent 
av BNP något år under prognosperioden 2009–2012. Kalkylerna i vårproposi14 
Faktiskt sparande – 0,55 x BNP-gap = 0 – 0,55 x ( – 2) = 1,1. 

riksrevisionen 18 Tillämpningen av det finanspolitiska ramverket 


tionen pekar således på att den redovisade finanspolitiken, mätt med denna 
indikator, snarast medför starkare offentliga finanser än vad som är nödvändigt 
för att nå överskottsmålet. 

Tabell 2.3. Strukturellt sparande. Procent av BNP. 

2000 2001 2002 2003 2004 2005 2006 2007 2008 2009 2010 2011 2012 

Finansiellt sparande 3,7 1,7 –1,4 –1,2 0,6 2,0 2,4 3,8 2,5 –2,7 –3,8 –3,1 –2,0 
Konjunktureffekter –0,4 0,7 0,5 0,6 0,1 –0,4 –1,2 –1,0 1,0 3,9 4,8 4,3 3,4 
Engångseffekter –0,5 0,0 0,0 0,0 –0,4 –0,5 0,0 0,0 –0,3 –0,1 0,0 0,0 0,0 
Kapitalskatter –0,9 –0,1 0,2 0,2 0,1 –0,2 –0,5 –0,8 0,0 0,1 0,0 0,0 0,0 

Strukturellt 
sparande 2,0 2,3 –0,6 –0,4 0,4 1,0 0,7 2,0 3,3 1,2 1,0 1,2 1,4 

Källa: Prop. 2008/09:100 samt egna beräkningar 

2.2.4 Målavvikelser 
Tabell 2.4 visar avvikelserna från överskottsmålet baserat på de olika indikatorerna. 
Tolkningen av målavvikelserna kompliceras av att 7-årsindikatorn 
beräknas som ett centrerat medelvärde, medan 2000-indikatorn för ett visst 
år avser genomsnittet räknat från 2000. 7-årsindikatorns värde måste därför 
avläsas med tre års tidsförskjutning. 15 

Tabell 2.4. Målavvikelser i procent av BNP. 

2000 2001 2002 2003 2004 2005 2006 2007 2008 2009 2010 2011 2012 

2000-indikatorn +2,7 +1,7 +0,3 –0,3 –0,3 –0,1 +0,1 +0,5 +0,6 +0,1 –0,3 –0,6 –0,8 
7-årsindikatorn –0,1 +0,0 +0,1 –0,1 –0,5 –0,9 –1,5 
Strukturellt 

sparande +1,0 +1,3 –1,6 –1,4 –0,6 0,0 –0,3 +1,0 +2,3 +0,2 0,0 +0,2 +0,4 

Källa: Egna beräkningar. 

Av tabellen framgår att samtliga indikatorer visar att överskottsmålet klaras 
precis eller överskrids 2008, som är det senaste året med utfall från national 

15 I Årsredovisning för staten 2008 jämförs värdena 2008 för 2000-indikatorn och det strukturella 
sparandet med 7-årsindikatorns värde för 2008 vid avstämningen av överskottsmålet till och med 
2008. Det innebär att prognoser för åren 2009–2012 tas med i bedömningen av målavvikelsen för 
åren 2006, 2007 och 2008. I texten anges att det är prognosen i vårpropositionen som används i 
beräkningen av 7-årsindikatorn, men prognosvärdena framgår inte av årsredovisningen. Detta 
förfarande, som även användes i Årsredovisning för staten 2007, har kritiserats av såväl riksdagen 
(Bet. 2008/09:FiU26 Årsredovisning för staten 2008) som Riksrevisionen (RiR 2008:20 Granskning 
av Årsredovisning för staten 2007). 

Tillämpningen av det finanspolitiska ramverket 19 riksrevisionen 


räkenskaperna (värdet 2005 för 7-årsindikatorn).16 Överskridandet är särskilt 
stort om avvikelsen mäts med det strukturella sparandet. 

För prognosåren är skillnaden mellan målavvikelserna mätt med det 
strukturella sparandet och genomsnittsindikatorerna mycket stor. Medan 
det strukturella sparandet visar på ett överskridande av målet pekar genomsnittsindikatorerna 
mot ett underskridande, som är särskilt markant för 
7-årsindikatorn (värdet 2009 omfattar perioden 2006–2012). 

Syftet med indikatorerna är ytterst att utvärdera om finanspolitiken 
behöver korrigeras för att nå överskottsmålet. Positiva avvikelser visar att 
det finns ett utrymme för ofinansierade reformer utan att målet åsidosätts, 
medan negativa avvikelser visar att det föreligger ett behov att stärka de 
offentliga finanserna genom skattehöjningar och/eller utgiftsminskningar. 
I vilken takt ett beräknat reformutrymme bör utnyttjas, eller budgetförstärkningar 
genomföras, beror på konjunkturläget, vilket understryks i regeringens 
analyser. Det kan vara olämpligt att alltför snabbt utnyttja ett reformutrymme 
under en högkonjunktur, liksom det kan vara olämpligt att genomföra kraftfulla 
åtstramningar under en lågkonjunktur även om målet underskrids. En 
förutsättning för dessa bedömningar är emellertid att storleken på målavvikelsen 
kan fastställas. 

Ett problem med att redovisa målavvikelserna i procent av BNP är att 
beräkningen av indikatorernas värden omfattar olika långa tidsperioder. 
Det försvårar jämförelsen mellan indikatorerna och gör att tolkningen av 
avvikelserna blir oklar. En målavvikelse 2008 på 0,5 procentenheter är 
väsentligt större om den avser 2000-indikatorn än om den avser det strukturella 
sparandet. I själva verket är avvikelsen uttryckt i miljarder kronor nio 
gånger större eftersom 2000-indikatorns värde 2008 avser ett genomsnitt 
som beräknas över nio år! 

Ett sätt att tydligare koppla målavvikelserna till reformutrymme och 
besparingsbehov är att räkna om avvikelserna till miljarder kronor. En sådan 
omräkning redovisas i tabell 2.5. Beräkningen har gjorts så att målavvikelsen 
uttryckt i procentenheter, det vill säga de värden som redovisas i tabell 2.4, 
multipliceras med det aktuella årets BNP och dessutom med det antal år som 
genomsnittsberäkningen omfattar.17 

16 Det bör betonas att även ett flerårigt överskridande av överskottsmålet kan vara problematiskt, 
eftersom målet är formulerat som ett genomsnitt – inte som en nedre gräns. Ett överskridande av 
målet innebär att skatteuttaget är högre eller utgifterna är lägre än vad som är nödvändigt för att 
klara målet. Se RiR 2008:15 Tillämpningen av det finanspolitiska ramverket – Regeringens 
redovisning i 2008 års ekonomiska vårproposition. 

17 Omräkningen kan göras på olika sätt, men slutsatserna påverkas inte på något avgörande sätt av 
metodvalet. 

riksrevisionen 20 Tillämpningen av det finanspolitiska ramverket 


Exempel: 

Målavvikelsen 2010 för 2000-indikatorn uppgår till –0,3 procent 
av BNP. 0,3 procent av BNP 2010 motsvarar 9,2 miljarder kronor. 
Eftersom indikatorn omfattar ett genomsnitt från 2000, det vill säga 
11 år, blir den totala avvikelsen 11 x 9,2 ≈ 101 miljarder kronor. Den 
tekniska tolkningen är att de offentliga finanserna skulle behöva förstärkas 
med motsvarande belopp 2010 för att uppnå ett genomsnittligt 
överskott på 1 procent av BNP för perioden 2000–2010. Om anpassningen 
till målet genomförs under åren 2010–2012 behöver överskottet 
i de offentliga finanserna överskrida 1 procent av BNP med 34 miljarder 
kronor (101/3) varje år. Ju längre tidsperiod för anpassningen, 
desto lägre överskjutande överskott krävs varje år. 

Tabell 2.5. Målavvikelser. Miljarder kronor. 

2000 2001 2002 2003 2004 2005 2006 2007 2008 2009 2010 2011 2012 

Genomsnitt från 
2000 +62 +80 +24 –29 –41 –15 +25 +112 +164 +45 –101 –235 –346 
7-årsindikatorn –13 +1 +18 –20 –102 –209 –308 
Strukturellt 
sparande +23 +31 –39 –35 –17 –1 –8 +29 +73 +8 0 +8 +13 

Källa: Egna beräkningar. 

En utvärdering av måluppfyllelsen 2008, som är det sista året med utfall från 
NR, visar att målet överskreds mätt med samtliga indikatorer (7-årsindikatorn 
ska läsas av 2005) men att graden av överskridande varierar kraftigt beroende 
på vilken indikator som används. 2000-indikatorn visar det största överskridandet 
(164 miljarder kronor) och 7-årsindikatorn det minsta (18 miljarder 
kronor). Däremellan ligger det strukturella sparandet med ett överskridande 
på 73 miljarder kronor. 

Vad gäller den redovisade inriktningen av finanspolitiken fram till 2012 
visar 2000-indikatorn en negativ avvikelse från överskottsmålet motsvarande 
346 miljarder kronor. Det innebär inte att de offentliga finanserna nödvändigtvis 
bör stramas åt med motsvarande belopp under prognosperioden. Avvikelsen 
är så pass stor att en sådan inriktning av finanspolitiken knappast är 
möjligt utan att allvarligt skada den ekonomiska återhämtningen. Men det 
innebär att överskotten förr eller senare måste överstiga 1 procent av BNP med 
motsvarande belopp för att överskottsmålet ska vara uppfyllt mätt med 2000indikatorn. 
Bilden av målavvikelsen ändras givetvis om prognoserna ändras 
eller om regeringen vidtar ytterligare åtgärder under perioden 2010–2012. 

Motsvarande beräkning av målavvikelsen för 7-årsindikatorn fram till 2012 
ger ett underskott i förhållande till målet med 308 miljarder kronor. De slutsatsTillämpningen av det finanspolitiska ramverket 21 riksrevisionen 


er om finanspolitikens inriktning som baseras på denna indikator blir något 
annorlunda. Till skillnad från 2000-indikatorn kommer 7-årsindikatorn att 
”glömma” negativa målavvikelser efterhand. Det är fullt möjligt att undvika 
kompenserande överskott utöver målet genom att avvakta med budgetförstärkningen 
tillräckligt många år. Med överskott motsvarande 1 procent av BNP 
åren efter 2012 skulle 7-årsindikatorn 2016 (genomsnittet för perioden 2013– 
2019) indikera att målet uppfylls, medan 2000-indikatorn fortfarande skulle 
visa på ett underskridande av målet med närmare 350 miljarder kronor.18 
Skillnaden är att statsskulden vore 350 miljarder kronor högre om finanspolitiken 
styrdes på detta sätt av 7-årsindikatorn. 

Det strukturella sparandet har över huvud taget inget ”minne”. En mål


avvikelse ett visst år är ”förlåten” om det strukturella sparandet året därpå 

uppgår till 1 procent av BNP. Ett sådant mått ger ingen bra indikation på ett 

mål som avser ett genomsnitt över flera år (en konjunkturcykel). Även om 

längden på en konjunkturcykel kan variera och är svår att bestämma entydigt, 

så är den under alla omständigheter längre än ett år. Ett strukturellt sparande 

på 1 procent ett visst enskilt år är således inte detsamma som att överskotts


målet är uppfyllt. 

2.3 Slutsatser 
De indikatorer som regeringen använder för att följa upp överskottsmålet 
kan visa olika värden för målavvikelserna, vilket tidigare har påpekats av 
Riksrevisionen och Finanspolitiska rådet.19 Målavvikelserna omräknade 
till miljarder kronor varierar kraftigt såväl vid en historisk utvärdering av 
finanspolitiken fram till 2008 som vid den redovisade finanspolitiken fram 
till 2012. De båda genomsnittsindikatorerna visar på stora underskridanden 
för samtliga prognosår, medan det strukturella sparandet visar på ett överskridande. 


Det förefaller svårt att få någon egentlig vägledning för inriktningen av 

finanspolitiken av indikatorer som visar så pass olika värden på målupp


fyllelsen. Även de båda genomsnittsindikatorerna kan ge vitt skilda budskap 

om kraven på finanspolitiken på längre sikt. Med 7-årsindikatorn är det 

möjligt att ”vänta ut” underskottsåren 2009–2012, eftersom dessa så 

småningom faller ut ur indikatorberäkningen. 2000-indikatorn har å andra 

sidan ett ”oändligt” minne, vilket förutsätter att alla tidigare målavvikelser 

måste kompenseras för att målet ska nås. Beroende på vilken indikator som 

tillmäts störst vikt kan skillnaden i statsskuld mot slutet av innevarande 

decennium uppgå till 350 miljarder kronor. 

18 Tankeexperimentet förutsätter att målet upprätthålls på 1 procent av BNP efter 2012. 
19 Se till exempel RiR 2008:30 och ”Svensk Finanspolitik. Finanspolitiska rådets rapport 2009”. 

riksrevisionen 22 Tillämpningen av det finanspolitiska ramverket 


2.4 Rekommendationer 
• 
För att förtydliga uppföljningen av överskottsmålet bör regeringen 
presentera en preciserad bedömning av målavvikelsernas storlek 
uttryckt i miljarder kronor. 
• 
Eftersom målindikatorerna kan peka mot vitt skilda avvikelser från 
överskottsmålet bör regeringen förtydliga vilken vikt man fäster vid 
de olika indikatorerna i utformningen av finans- och budgetpolitiken. 
• 
Regeringen bör klargöra de olika indikatorernas konsekvenser för 
statsskuldens utveckling på längre sikt. 
Tillämpningen av det finanspolitiska ramverket 23 riksrevisionen 


Uppföljningen av utgiftstaket 

Slutsatser och rekommendationer: 

Skälen till att nya utgifter läggs utanför utgiftstaket är bristfälligt redovisade. 
Detsamma gäller konsekvenserna av förtida amorteringar av infrastrukturlån 
och redovisningen av det tillfälliga konjunkturstödet till kommunsektorn. 
För att upprätthålla utgiftstakets disciplinerande funktion bör regeringen 
tydligt motivera varför en utgift redovisas utanför utgiftstaket och avstå från 
redovisningstekniska förskjutningar av budgeteringsmarginalen mellan 
budgetåren. 

3.1 Utgiftstakets funktion 
Utgiftstaket för staten är en central komponent i det finanspolitiska ramverket. 
Det omfattar statsbudgetens samtliga utgiftsområden förutom 
utgiftsområde 26 Statsskuldsräntor m.m. Dessutom ingår ålderspensionssystemets 
utgifter under utgiftstaket.20 

Taket fyller två funktioner i den finanspolitiska styrningen. För det första 

utgör taket en tydlig och skarp restriktion för statens utgifter och framtvingar 

prioriteringar mellan olika utgiftsändamål i beredningen och genomförandet 

av statsbudgeten. Utgiftstaket förhindrar bland annat att tillfälligt höga in


komster i en högkonjunktur utnyttjas till permanent högre utgifter.21 För att 

ett beslutat utgiftstak ska fylla en disciplinerande funktion krävs fasta prin


ciper för budgetredovisningen. En sådan är principen om bruttoredovisning, 

som bland annat förhindrar att utgifter omvandlas till skattekontokredite


ringar i syfte att vidga utrymmet under ett beslutat utgiftstak. En annan 

möjlighet att undvika ett överskridande av utgiftstaket utan att behöva vidta 

besparingsåtgärder är att förskjuta utbetalningar av bidrag över ett årsskifte. 

För det andra är, enligt regeringen22, utgiftstaket ett viktigt instrument 

för att klara överskottsmålet. Ett beslut om ett nytt utgiftstak för det tredje 

tillkommande året i det medelfristiga budgetperspektivet innebär ett ställ


ningstagande till den utgiftsnivå som kan tillåtas på medellång sikt om 

överskottsmålet ska klaras och skatteuttaget ges en önskvärd inriktning. 

De takbegränsade utgifterna och de offentliga utgifterna såsom de redovisas 

i finansiellt sparande enligt nationalräkenskaperna (NR) skiljer sig emellertid 

20 Förutom utbetalningarna av premiepensionen som numera räknas som uttag av privat sparande. 
21 De senaste åren har användningen av skattekontokrediteringar minskat kraftigt. 
22 Se till exempel prop. 2008/09:100, s. 64. 

Tillämpningen av det finanspolitiska ramverket 25 riksrevisionen 


innehållsmässigt i väsentliga avseenden, vilket försvagar utgiftstakets betydelse 
för överskottsmålet. En sådan skillnad är att de kommunala utgifterna, som 
är en del av de totala offentliga utgifterna, inte ingår i de takbegränsade utgifterna.
23 Men skillnader finns även vad gäller de statliga utgifterna. Till 
exempel ingår utgifter för statsskuldsräntor i beräkningen av finansiellt 
sparande, medan de ligger utanför taket. Det innebär att en ökning av räntekostnaderna 
inte begränsar utrymmet för andra utgifter trots att det finansiella 
sparandet försämras. Även vissa utgifter inom ramen för Riksgäldskontorets 
nettoutlåning, som ligger utanför utgiftstaket, påverkar det finansiella sparandet. 
Det gäller i första hand investeringar i infrastruktur. Samtidigt finns 
exempel på utgifter som begränsas av utgiftstaket utan att de påverkar 
finansiellt sparande. Kapitaltillskott till statliga bolag redovisas normalt under 
utgiftsområde 24 Näringsliv, som ligger under utgiftstaket. Kapitaltillskott 
påverkar emellertid inte det finansiella sparandet eftersom en ökad statsskuld 
balanseras av ökade finansiella tillgångar i form av aktier. 

Som framgått finns väsentliga skillnader mellan de takbegränsade 
utgifterna och de utgifter som påverkar finansiellt sparande. Om utgiftstaket 
ska vara ett verkningsfullt medel för att nå överskottsmålet ställs därför 
mycket stora krav på en tydlig redovisning av hur olika åtgärder påverkar 
de takbegränsade utgifterna och utgiftstakets stramhet i förhållande till överskottsmålet. 
I avsnitt 3.2 och 3.3 redovisas några exempel där regeringens 
motiveringar varit oklara eller alltför knapphändiga enligt Riksrevisionens 
bedömning. 

3.2 Tidigareläggning av utgifter 
3.2.1 Förtida amorteringar 
Amorteringar av myndigheters lån i Riksgäldskontoret har ingen effekt på 
budgetsaldo eller finansiellt sparande. Amorteringen är en inomstatlig transaktion 
där Riksgäldskontorets nettoutlåning minskar med samma belopp 
som belastar de anslag varifrån amorteringen sker. En tidigareläggning av 
amorteringar skapar emellertid ett utrymme under utgiftstaken under 
kommande år om inte taken justeras ned i motsvarande grad. Förtida 
amorteringar innebär att utgiftstakens relation till överskottsmålet förändras. 

I tilläggsbudget 2 för 2007 och i tilläggsbudget 2 för 2008 tillfördes 
Vägverket och Banverket 10 respektive 25 miljarder kronor för att i förtid 

23 De allmänna statsbidragen till kommuner och landsting motsvarar 2009 till 13 procent av 
skatteintäkterna. 

riksrevisionen 26 Tillämpningen av det finanspolitiska ramverket 


amortera lån i Riksgäldskontoret för infrastrukturinvesteringar.24 Enligt 
regeringens beräkningar ”frigjorde” amorteringen 2007 1,2 miljarder kronor 
per år under de kommande åren för Vägverkets och Banverkets investeringar 
och konsumtion.25 Den förtida amorteringen på 25 miljarder 2008 föranledde 
däremot en minskning av Vägverkets och Banverkets anslag med cirka 2 miljarder 
kronor per år under de kommande åren. I detta fall ökade således inte 
den förtida amorteringen utrymmet för nya utgifter på Vägverkets och 
Banverkets anslag. Men eftersom utgiftstaken inte justerades ned frigjordes 
ett generellt utgiftsutrymme under taken de kommande åren. Riksrevisionen 
har tidigare påpekat att om utgiftstakens relation till överskottsmålet ska vara 
oförändrad borde dessa amorteringar ha följts av en nedjustering av utgiftstaken 
åren därefter.26 Det framgår inte av vårpropositionen eller av tidigare 
propositioner om lättnaden i utgiftsrestriktionen bedöms vara förenlig med 
överskottsmålet. 

3.2.2 Statsbidrag till kommunsektorn 
I vårpropositionen 2009 föreslog regeringen en engångshöjning av statsbidragen 
till kommunsektorn med 7 miljarder kronor, det så kallade tillfälliga 
konjunkturstödet till kommuner och landsting. Bidraget ska användas under 
2010, men betalas ut från statsbudgeten redan i december 2009. Regeringens 
motivering är att marginalen till utgiftstaket är större 2009 än 2010. Marginalen 
till taket blir således 7 miljarder kronor lägre 2009 och 7 miljarder 
kronor högre nästa år, än om statsbidraget hade redovisats på det år som 
det avser.27 I vårpropositionen 2007 framhöll regeringen bland annat att 
”[ö]ppenheten och jämförbarheten kan vidare försvagas om redovisningsregler 
ändras för att kringgå det beslutade utgiftstaket, exempelvis genom att 
utbetalningar av bidrag m.m. tidigareläggs eller senareläggs vid årets slut.”28 
Enligt Riksrevisionen ligger regeringens hantering av det extra statsbidraget 

24 I Budgetpropositionen för 2009 (prop. 2008/09:1 s. 49) angav regeringen att de förtida 
amorteringarna skulle skapa stabilare planeringsförutsättningar och tydliggöra att statliga 
infrastrukturinvesteringar som huvudregel ska finansieras med anslag och inte lånefinansieras. 

25 Prop. 2007/08:01 s. 35. 

26 Tillämpningen av det finanspolitiska ramverket – Regeringens redovisning i budgetpropositionen 
för 2009, RiR 2008:30. Även finansutskottet har påpekat att dessa åtgärder har ökat utrymmet 
under taken åren därefter och att budgetsaldot och det finansiella sparandet försämras om detta 
utrymme tas i anspråk (bet. 2008/09:FiU20 s. 84). 

27 Det kan noteras att balanskravet bygger på den kommunala redovisningen, där det extra 
statsbidraget redovisas på 2010. Regeringen har antagit att nationalräkenskaperna, i likhet med 
statsbudgeten, kommer att redovisa det extra statsbidraget på 2009, medan Konjunkturinstitutet 
och Ekonomistyrningsverket i sina prognoser lägger bidraget på 2010. Diskrepansen mellan de 
olika redovisningssystemen (statsbudget, nationalräkenskaper, kommunalekonomisk) förutsätter 
att åtgärdernas effekter på de budgetpolitiska målen presenteras utförligt och tydligt. Se avsnitt 4.2. 

28 Prop. 2006/07:100, s. 92. 

Tillämpningen av det finanspolitiska ramverket 27 riksrevisionen 


mycket nära ett sådant förfarande. Finanspolitiska rådet karaktäriserar 
redovisningen som ”missvisande”.29 
3.2.3 Sammanfattning 
Sammantaget innebär de redovisade åtgärderna att budgeteringsmarginalen 
förskjuts mellan åren. 2007 och 2008 blev marginalen 10 respektive 24 miljarder 
kronor lägre till följd av de tidigarelagda amorteringarna av infrastrukturlån 
i Riksgäldskontoret. Även 2009 kommer budgeteringsmarginalen att 
påverkas negativt till följd av den tidigarelagda utbetalningen av bidraget till 
kommunsektorn. Åren därefter har utgiftsutrymmet i stället blivit större. År 
2010 ökar budgeteringsmarginalen med drygt 10 miljarder kronor. Utan förtida 
amorteringar och bidragsutbetalningar skulle marginalen till utgiftstaket 
ha uppgått till endast 5 miljarder kronor 2010, det vill säga väsentligt lägre än 
de cirka 15 miljarder kronor som regeringen bedömer vara en nödvändig 
säkerhetsmarginal på två års sikt.30 En tillräcklig marginal 2010 har således 
skapats genom omfördelningar av utgifter mellan åren. Med striktare periodiseringsprinciper 
i budgetredovisningen, till i exempel i linje med den kommunala 
redovisningen, vore sådana omfördelningar inte möjliga. För att skapa en 
tillräcklig budgeteringsmarginal 2010 skulle i så fall en uppjustering av utgiftstaket 
eller en minskning av utgifterna vara nödvändig. 
Tabell 3.1. Förändring av utrymme under utgiftstaket 
Effekt på budgeteringsmarginalen 
Tidigareläggning av amorteringar 
Tidigareläggning av amorteringar 
Statsbidrag till kommunsektorn 
Summa 
Budgeteringsmarginal 
Budgeteringsmarginal exkl tidsförskjutningar 
2007 
–10,0 
0,0 
0,0 
–10,0 
27,9 
37,9 
2008 
1,2 
–25,0 
0,0 
–23,8 
13,6 
37,4 
20091,2 
2,2 
–7,0 
–3,6 
14,6 
18,2 
2010 
1,2 
2,1 
7,0 
10,3 
15,1 
4,8 
2011 
1,2 
1,8 
0,0 
3,0 
26,5 
23,5 

Källa: Prop. 2008/09:100 och egna beräkningar. 

29 Svensk Finanspolitik. Finanspolitiska rådets rapport 2009. Sid.77. 
30 Se till exempel prop. 2008/09:100, s. 158. 

riksrevisionen 28 Tillämpningen av det finanspolitiska ramverket 


3.3 Utgifter som redovisas utanför utgiftstaket 
3.3.1 Stabilitetsfonden 
I proposition 2008/09:61 om stabilitetsstärkande åtgärder föreslog 
regeringen att en så kallad stabilitetsfond skulle inrättas. Fonden är i praktiken 
ett konto hos Riksgäldskontoret, som på sikt ska uppgå till 2,5 procent 
av BNP. Baserat på BNP 2008 innebär det 80 miljarder kronor. Fonden tillfördes 
15 miljarder kronor från ett nytt anslag under utgiftsområde 26 Statsskuldsräntor 
m.m. Överföringen om 15 miljarder lades således utanför utgiftstaket 
eftersom utgiftsområde 26 inte ligger under taket. I propositionen31 
framhöll regeringen att det belopp som överförs till stabilitetsfonden från 
utgiftsområde 26 utgör en inomstatlig transaktion som varken påverkar 
budgeteringsmarginalen, statsbudgetens saldo, statens finansiella sparande 
eller statsskulden. 

I propositionen beskrev regeringen hur fondens framtida inkomster och 

utgifter påverkar budgetsaldo, statsskuld och finansiellt sparande. Någon 

motivering till den valda utformningen som ett konto i Riksgäldskontoret 

redovisas emellertid inte. Inte heller kommenteras det faktum att konstruk


tionen innebär att framtida utgifter kan försvaga statens finansiella sparande 

utan att de takbegränsade utgifterna påverkas. Därtill kommer att inkomster 

redovisas netto på statsbudgetens utgiftssida, dock utan att påverka de 

takbegränsade utgifterna. 

3.3.2 Nyemissionen i Nordea 
I maj 2009 deltog staten med sin andel i Nordeas nyemission motsvarande 
5,6 miljarder kronor. Normalt finansierar staten kapitaltillskott genom ett 
anslag under utgiftsområde 24 Näringsliv. Statens andel av Nordeas 
nyemission finansierades emellertid genom stabilitetsfonden och ökade 
Riksgäldskontorets nettoutlåning med motsvarande belopp. Utgifterna 
för nyemissionen påverkade därför inte marginalen till utgiftstaket.32 Att 
nyemissionen i Nordea finansierades ur stabilitetsfonden motiveras i 
vårpropositionen 2009 med att banken ansökt om medel inom ramen 
för kapitaltillskottsprogrammet. 

31 Prop. 2008/09:61 s. 70. 

32 Nyemissionen i SAS, där staten deltar med 1,3 miljarder kronor, finansieras på sedvanligt 
sätt genom anslag. De båda transaktionerna är av samma typ men får olika effekter på 
budgeteringsmarginalen. 

Tillämpningen av det finanspolitiska ramverket 29 riksrevisionen 


3.3.3 Sammanfattning 
Redovisningen utanför utgiftstaket av tillskottet till stabilitetsfonden och 
av användningen av fonden för finansiering av statens andel av Nordeas 
nyemission minskar belastningen på budgeteringsmarginalen 2008 och 
2009 med 15 respektive 5,6 miljarder kronor. 

3.4 Slutsatser 
Regeringen har i de senaste ekonomiska propositionerna föreslagit utgiftsförändringar 
som endast delvis ligger under utgiftstaket. Skälen till att lägga 
utgifter utanför taket är i flera fall oklara och konsekvenserna bristfälligt 
beskrivna. Tidigareläggningar av amorteringar och förtida utbetalning av 
kommunbidrag innebär en minskad belastning på budgeteringsmarginalen 
2010 med 10 miljarder kronor. 

3.5 Rekommendationer 
• 
För att upprätthålla utgiftstakets disciplinerande funktion bör 
regeringen tydligt motivera varför en utgift redovisas utanför taket. 
• 
Regeringen bör avstå från redovisningstekniska förskjutningar av 
budgeteringsmarginalen mellan åren. 
riksrevisionen 30 Tillämpningen av det finanspolitiska ramverket 


4 Uppföljningen av balanskravet 

Slutsatser och rekommendationer: 

Uppföljningen av balanskravet för kommuner och landsting är splittrad 
mellan flera olika avsnitt i vårpropositionen. Sambandet med överskottsmålet 
och utgiftstaket är oklart, och framskrivningen med stora underskott 
i kommunsektorn är svårtolkad. Regeringen bör klargöra innebörden av 
prognoser där kommunsektorn förutses bryta mot balanskravet. 

4.1 Balanskravet och god ekonomisk hushållning 
Enligt kommunallagen ska kommuner och landsting ha en god ekonomisk 
hushållning i sin verksamhet. Begreppet god ekonomisk hushållning är inte 
klart definierat, men i lagens förarbeten betraktas det så kallade balanskravet 
som en miniminivå för resultatet. Balanskravet innebär att kommuner och 
landsting är skyldiga att budgetera så att intäkterna överstiger kostnaderna, 
det vill säga så att det ekonomiska resultatet är positivt. För att kravet på god 
ekonomisk hushållning ska anses vara uppfyllt bör det ekonomiska resultatet 
i normalfallet ligga på en nivå som realt sett konsoliderar ekonomin i den 
enskilda kommunen. 

Den kommunala redovisningen bygger på bokföringsmässiga grunder. 

Det innebär bland annat att upparbetade pensionsförpliktelser redovisas som 

en kostnadspost och att investeringsutgifter periodiseras över investeringens 

livslängd. Det ekonomiska resultatet avspeglar den samlade förmögenhetsför


ändringen i kommunen, det vill säga såväl den reala som den finansiella för


mögenheten, och motsvarar närmast begreppet nettosparande i nationa


lräkenskaperna. Om en kommun i efterhand uppvisar ett underskott är 

fullmäktige skyldig att anta en åtgärdsplan för att inom tre år återställa det 

egna kapitalet. Om det finns synnerliga skäl kan fullmäktige besluta att en 

sådan reglering inte ska göras. 

Kommuner och landsting ska enligt kommunallagen (1991:900) i sina 

budgetar beakta bland annat ökade framtida kostnader i form av exempelvis 

pensionsåtaganden för sina anställda. En allmän utgångspunkt i lagens 

förarbeten är att varje generation själv ska bära kostnaderna för den service 

som den konsumerar. Detta innebär att ingen generation ska behöva betala 

för det som en tidigare generation förbrukat. Kravet på god ekonomisk 

hushållning är kopplat till det ekonomiska resultatet enligt den kommunala 

redovisningen. Syftet med balanskravet är att stärka budgetdisciplinen i 

kommuner och landsting. I vårpropositionen 2008 framhålls vidare att det 

Tillämpningen av det finanspolitiska ramverket 31 riksrevisionen 


kommunala balanskravet understöder överskottsmålet för offentlig sektor 
och är en viktig del av det finanspolitiska ramverket.33 

4.2 Splittrad redovisning av kommunsektorn 
Regeringens uppföljning av de budgetpolitiska målen i vårpropositionen 
redovisas i kapitel 10 ”Uppföljning av de budgetpolitiska målen samt 
bedömning av reformutrymme och utgiftstak”. I avsnitten 10.1 och 10.2 
behandlas överskottsmålet och utgiftstaket relativt utförligt mot bakgrund 
av utvecklingen fram till 2012. Balanskravet på kommuner och landsting 
kommenteras i avsnitt 10.3. Avsnittet innehåller information om kommunallagens 
balanskrav och hur det definieras. Presentationen avser emellertid 
endast perioden 2000–2008. Det saknas således en värdering av den 
finansiella utvecklingen i kommunsektorn i förhållande till balanskravet. 
Det finns heller ingen analys av sambandet mellan balanskravet och de 
båda övriga målen i det medelfristiga prognosperspektivet. 

Bedömningen av kommunsektorns utveckling fram till 2012 behandlas 

i stället i andra kapitel i propositionen. De kommunala skatteintäkterna 

redovisas i kapitel 7. Fallet i skatteunderlaget jämfört med bedömningen i 

budgetpropositionen för 2009 betecknas som dramatiskt.34 Skillnaden i 

skatteunderlag 2011 beräknas till cirka 10 procent, vilket motsvarar ett bortfall 

av skatteintäkter på drygt 50 miljarder kronor jämfört med budgetproposi


tionen.35 Kommunsektorns utgifter redovisas i kapitel 8. Bland annat redovisas 

utvecklingen för de kommunala konsumtionsutgifterna i löpande priser. 

Något mått på volymutvecklingen, som avspeglar kommunsektorns reala 

resursförbrukning, finns emellertid inte i detta avsnitt. Sådana uppgifter 

återfinns i stället i kapitel 6 där den kommunala konsumtionen redovisas 

som en del av försörjningsbalansen för hela ekonomin. Där framgår att den 

kommunala konsumtionsvolymen utvecklas mycket svagt under prognos


perioden. Den genomsnittliga årliga tillväxten under perioden 2009 till 2012 

uppgår till endast 0,1 procent, vilket understiger den volymökning på cirka 

0,5 procent per år som kan tillskrivas den demografiska utvecklingen. 

Prognosen kommenteras inte. 

Kapitel 9 behandlar utvecklingen för de offentliga finanserna fram till 2012. 
Det framgår att kommunsektorn som helhet uppvisar underskott varje år 
under perioden 2009–2012 trots de tillskott som regeringen föreslår. Underskotten 
växer successivt och uppgår 2012 till 10 miljarder kronor. I avsnittet 

33 Prop. 2007/08:100 s. 75. 
34 Prop. 2008/09:100, s. 113. 
35 Riksrevisionens uppskattning. 

riksrevisionen 32 Tillämpningen av det finanspolitiska ramverket 


konstateras, utan vidare kommentar, att det ekonomiska resultatet 2012 
väntas bli det sämsta på tio år. 

Utvecklingen i kommunsektorn kommenteras även i kapitel 4. Kapitlet 

innehåller bland annat ett diagram som visar att den kommunala resursför


brukningen sedan 2000 vuxit betydligt snabbare än de demografiskt 

betingade ”behoven”. Redovisningen stannar dock vid 2008 och omfattar 

således inte prognosåren. 

Sammantaget är redovisningen av kommunsektorn splittrad mellan olika 

kapitel i propositionen. Det gör det svårt för läsaren att få en samlad bild av 

regeringens bedömning av kommunsektorns utveckling under prognos


perioden. 

4.3 Oklar syn på balanskravet 
Tabell 4.1 sammanfattar centrala prognosvariabler för kommunsektorns 
utveckling. Tabellens värden har sammanställts från olika kapitel i 
vårpropositionen. Några iakttagelser kan göras med utgångspunkt från 
tabellen: 

1. Kommunsektorn som helhet antas inte uppfylla balanskravet för något 
år under prognosperioden. Mot bakgrund av att det normalt förekommer 
en viss spridning mellan enskilda kommuner och landsting krävs ett 
positivt resultat för sektorn som helhet för att man ska kunna dra slutsatsen 
att merparten av kommunerna och landstingen klarar balanskravet. 
Exempelvis redovisade cirka 25 procent av kommunerna och 
hälften av landstingen negativa resultat 2008 samtidigt som kommunsektorn 
som helhet visade ett överskott på 8 miljarder kronor.36 
2. Kommunallagen föreskriver att verksamheten ska bedrivas inom ramen 
för ”god ekonomisk hushållning”. Det innebär att kommuner och landsting 
normalt bör ha ett finansiellt överskott för att konsolidera ekonomin 
inför framtida påfrestningar. Detta krav har konkretiserats som ett överskott 
motsvarande 2 procent av skatter och generella statsbidrag.37 För 
prognosåren motsvarar det ett överskott för kommunsektorn som helhet 
på 12–13 miljarder kronor, det vill säga drygt 20 miljarder kronor högre än 
vad som redovisas i vårpropositionen. 
3. Det kommunala skatteuttaget ökar 2009 med 8 öre (0,08 procentenheter), 
vilket motsvarar cirka 1,3 miljarder kronor. Åren därefter antas 
skatteuttaget vara oförändrat. 
36 Utvecklingen inom den kommunala sektorn, skr. 2008/09:102 s. 39. 
37 Skr. 2008/09:102 s. 12. 

Tillämpningen av det finanspolitiska ramverket 33 riksrevisionen 


4. Konsumtionsvolymen utvecklas svagt jämfört med tidigare år och även 
jämfört med den demografiskt betingade konsumtionsvolymen som 
växer med cirka 0,5 procent per år. 
5. I vårpropositionen antogs det extra statsbidraget redovisas på 2009 i 
nationalräkenskaperna, medan bidraget periodiseras till 2010 i den 
kommunala redovisningen. Olika periodiseringsprinciper innebär att 
det uppkommer en särskilt stor diskrepans mellan finansiellt sparande 
och ekonomiskt resultat åren 2009 och 2010. 
Tabell 4.1. Kommunsektorns utveckling. Miljarder kronor och procent 

2008 
2009 
2010 
2011 
2012 
INKOMSTER 734 750 749 764 781 
procent av BNP 23,3 24,8 24,6 24,1 23,5 
Skatter 
504 
507 
510 
521 
537 
Utdebitering, procent 31,44 31,52 31,52 31,52 31,52 
Statsbidrag 
112 
122 
117 
121 
121 
Övriga 
inkomster 
119 
120 
121 
122 
123 
UTGIFTER 732 745 761 773 791 
Konsumtion 
615 
628 
638 
648 
663 
procentuell förändring i fasta 2,0 0,5 0,3 -0,1 -0,2 
priser 
procent av BNP 19,5 20,8 21,0 20,4 19,9 
Övriga 
utgifter 
117 
117 
123 
124 
129 
FINANSIELLT SPARANDE 3 4 -12 -9 -10 
Procent av BNP 0,1 0,1 -0,4 -0,3 -0,3 
RESULTAT 8 -3 -2 -8 -10 

Källa: Olika avsnitt i prop. 2008/09:100. 

Det är oklart hur den redovisade prognosen ska tolkas, och det saknas 
kommentarer i vårpropositionen om innebörden av de stora prognostiserade 
underskotten.38 Följande tolkningar är tänkbara: 

1. Kommuner och landsting får tillfällig dispens från balanskravet till följd 
av den djupa nedgången i ekonomin. Något sådant förslag redovisas 
emellertid inte i propositionen. 
2. Staten kommer att skjuta till ytterligare bidrag så att balanskravet klaras 
utan skattehöjningar genom att verksamhetsvolymen hålls på i stort sett 
oförändrad nivå fram till 2012. Det krävs i så fall att statsbidragen höjs 
38 Som framgår av bilaga 2 skulle en prognos baserad på gällande regler reducera pensionssystemets 
utgifter med cirka 25 miljarder kronor 2012 jämfört med beräkningen i vårpropositionen. Kommunernas 
skatteintäkter skulle minska med drygt 30 procent av detta belopp, vilket innebär en 
ytterligare försvagning av det ekonomiska resultatet med 7–8 miljarder kronor. 

riksrevisionen 34 Tillämpningen av det finanspolitiska ramverket 


med 14 miljarder kronor fram till 2012 jämfört med den redovisade 
kalkylen.39 

3. Ytterligare statsbidrag kommer inte att lämnas. Kommuner och landsting 
måste klara balanskravet genom skattehöjningar eller lägre verksamhetsvolym 
än i den redovisade framskrivningen. Avvägningen mellan lägre 
utgifter och högre skatter är en fråga för enskilda kommuner och landsting. 
Om inte utgifterna minskas krävs skattehöjningar motsvarande cirka 
0,8 procentenheter (80 öre) för att merparten av kommunsektorn ska 
klara balanskravet.40 
4. För att klara balanskravet enbart genom lägre utgifter skulle konsumtionsvolymen 
behöva reduceras med drygt 2 procent fram till 2012 jämfört med 
den redovisade kalkylen.41 Om utgiftsreduktionen fördelas jämnt mellan 
åren blir tillväxttalen för perioden 2009–2012 0,0; –0,2; –0,6; –0,8. För 
att uppnå god ekonomisk hushållning krävs ytterligare en reduktion av 
tillväxttalen av samma storleksordning. 
Olika sätt att klara balanskravet får olika effekter på ekonomin och de båda 
andra budgetpolitiska målen:42 

• 
Höjd kommunalskatt reducerar den offentliga sektorns underskott. 
Budgeteringsmarginalen påverkas inte. 
• 
Ökade statsbidrag, som oavkortat används till att förstärka kommunsektorns 
ekonomi utan att de kommunala utgifterna ökar, påverkar inte 
det samlade underskottet i offentlig sektor. Statens finanser försvagas 
och kommunsektorns finanser stärks med samma belopp. Däremot ökar 
de takbegränsade utgifterna, vilket medför att budgeteringsmarginalen 
minskar. 
• 
Lägre kommunala utgifter reducerar underskottet i de offentliga 
finanserna, förutsatt att nedgången i den offentligt finansierade 
verksamheten kompenseras av ökad aktivitet i näringslivet. Om 
så inte blir fallet kommer sysselsättning och BNP att försvagas vilket 
sannolikt försämrar statens finanser till följd av ökade utgifter för 
arbetslöshetsförsäkring och arbetsmarknadspolitik. 
39 Sektorn som helhet skulle uppvisa ett överskott på 4 miljarder kronor. Flertalet kommuner och 
landsting skulle klara balanskravet. Om även god ekonomisk hushållning ska uppnås krävs 
ytterligare höjningar av statsbidragen av samma storlek. 

40 En ökning av medelskattesatsen från 31,52 till 32,32 innebär att skatteintäkterna blir 
14 miljarder kronor högre 2012. 

41 2,1 procent av konsumtionsutgifterna 2012 = 14 miljarder kronor. 

42 En mer utförlig redovisning ges i kapitel 2 i RiR 2007:22 Sambandet mellan utgiftstaket, 
överskottsmålet och skattepolitiken – regeringens redovisning. 

Tillämpningen av det finanspolitiska ramverket 35 riksrevisionen 


4.4 Slutsatser 
Redovisningen av kommunsektorns ekonomi i vårpropositionen är splittrad 
mellan olika avsnitt. De tre budgetpolitiska målen hänger nära samman och 
bildar en ram för finanspolitiken. Det saknas emellertid en sammanhållen 
analys och uppföljning av balanskravet under prognosperioden på det sätt 
som redovisas för utgiftstaket och överskottsmålet. Redovisningen av 
finanspolitikens inriktning i förhållande till samtliga budgetpolitiska mål blir 
därför otydlig. Innebörden av den presenterade prognosen, med relativt stora 
underskott i kommunsektorn, är oklar. 

4.5 Rekommendationer 
• 
Regeringen bör utveckla redovisningen av den kommunala ekonomin 
och ge en samlad bild av balanskravet i förhållande till utgiftstaket och 
överskottsmålet. 
• 
Regeringen bör klargöra innebörden av prognoser där kommunsektorn 
förutses bryta mot balanskravet 
riksrevisionen 36 Tillämpningen av det finanspolitiska ramverket 


Källförteckning 

Riksdagstryck 

Proposition 1996/97:1. Budgetpropositionen för 1997. 
Proposition 1998/99:1 s. 51. Budgetpropositionen för 1999. 
Proposition 2007/08:1. Budgetpropositionen för 2008. 
Proposition 2008/09:1. Budgetpropositionen för 2009. 
Proposition 1996/97:150. 1997 års ekonomiska vårproposition. 
Proposition 2006/07:100. 2007 års ekonomiska vårproposition. 
Proposition 2008/09:61. Stabilitetsstärkande åtgärder för det svenska 

finansiella systemet. 
Proposition 2008/09:97. Åtgärder för jobb och omställning. 
Proposition 2008/09:100. 2009 års ekonomiska vårproposition. 
Proposition 2008/09:106. Kredit till Island. 
Proposition 2008/09:219. Utjämnat värde för buffertfonden vid beräkning 

av balanstalet. 
Lag (1991:900). Kommunallagen. 
Betänkande 1996/97 FiU20. Riktlinjer för den ekonomiska politiken, 

utgiftstak, ändrade anslag för budgetåret 1997, m.m. 
Betänkande 2008/09:FiU26. Årsredovisning för staten 2008. 
Betänkande 2008/09:FiU20. Riktlinjer för den ekonomiska politiken. 
Regeringens skrivelse 2007/08:101. Årsredovisning för staten 2007. 
Regeringens skrivelse 2008/09:101. Årsredovisning för staten 2008. 
Riksdagsskrivelse 2008/09:177. 

Övriga källor 

RiR 2007:22. Sambandet mellan utgiftstaket, överskottsmålet och 
skattepolitiken – Regeringens redovisning. 
RiR 2008:15. Tillämpningen av det finanspolitiska ramverket – Regeringens 
redovisning i 2008 års ekonomiska vårproposition. 
RiR 2008:20. Granskning av Årsredovisning för staten 2007. 
RiR 2008:30. Tillämpningen av det finanspolitiska ramverket – Regeringens 
redovisning i budgetpropositionen för 2009. 
Departementsskrivelse 2009:10. Stärkt finanspolitiskt ramverk– översyn av 
budgetlagens bestämmelser om utgiftstak. 
Regeringens skrivelse 2008/09:102. Utvecklingen inom den kommunala 
sektorn. 
Finanspolitiska rådets rapport 2009. Svensk finanspolitik. 

Tillämpningen av det finanspolitiska ramverket 37 riksrevisionen 


Bilaga 1 Stödåtgärder efter budgetpropositionen 
för 2009 

I vårpropositionen sammanfattade regeringen de stödåtgärder som vidtagits 
sedan budgetpropositionen presenterades i höstas. Åtgärderna redovisas 
under fem rubriker: 

− 
Stabila banker och andra kreditinstitut 

− 
Öka företagens kredittillgång 

− 
Insatser för fordonsindustrin 

− 
Lån till andra länder 

− 
Övriga åtgärder 

Tabell B1 återger regeringens redovisning. Tabellen har kompletterats med 
Nordeas nyemission och de anslagsförändringar som föreslogs i vårpropositionen. 
I propositionen redovisades endast förslagens effekter på finansiellt 
sparande och statsbudgetens saldo. I tabell B1 anges även effekterna på 
budgeteringsmarginalen, det vill säga skillnaden mellan utgiftstaket och de 
takbegränsade utgifterna. 

Flertalet av åtgärderna får inte någon omedelbar effekt på statsbudgeten, 

till exempel ökade kreditgarantier. Endast om garantierna infrias påverkas 

statskassan. Noterbart är också att få av stödåtgärderna påverkar budge


teringsmarginalen och begränsar därför inte utrymmet för utgiftsökningar 

åren framöver. Nedan följer en kort beskrivning av åtgärderna. 

Tillämpningen av det finanspolitiska ramverket 39 riksrevisionen 


Tabell B1 

Effekter 

Stödåtgärder 2008 2009 2010 2011 2012 Övrigt 
Finansiellt BudgeteringsStatsbudgetens 
sparande marginal saldo 
Stabila banker och andra 
kreditinstitut 
Utökad 
insättningsgaranti 100 Ingen effekt Ingen effekt Ingen effekt 
Garantiprogram 1500 Ingen effekt Ingen effekt Ingen effekt 
− Infriande av garanti 0 Försämras Ingen effekt Försämras 
Stabilitetsfond 15 Ingen effekt Ingen effekt Ingen effekt 
Övertagande av Carnegie 
Försäljning av Canergie 
Kapitaltillskottsprogrammet 
2,4 
−2,3 
5,6 
Ingen effekt Ingen effekt Försämras 
Ingen effekt Ingen effekt Förbättras 
Ingen effekt Ingen effekt Försämras 
Öka företagens 
kredittillgång 
Svenska Exportkredit 
(SEK) 
− kapitaltillskott 3 Ingen effekt Försämras Försämras 
− låneram 100 Ingen effekt Ingen effekt Ingen effekt 
− kreditgaranti 
− infriande av 
450 Ingen effekt Ingen effekt Ingen effekt 
kreditgaranti 0 Försämras Ingen effekt Försämras 
Kapitaltillskott till Almi 
Överlåtelse av aktier i 
2 Ingen effekt Försämras Försämras 
Venantius AB till SEK 
Exportkreditnämnden 
2,8 Ingen effekt Ingen effekt Ingen effekt 
(EKN) 
− infriande av export350 
Ingen effekt Ingen effekt Ingen effekt 
kreditgaranti 
Antånd med skattein0,5 
Försämras Ingen effekt Försämras 
betalning 
Utvidgad bolagsordning 
för SBAB 
0,5 Försämras Ingen effekt Försämras 
Ingen effekt Ingen effekt Ingen effekt 
Insatser för 
fordonsindustrin 
Fouriertransform AB 3 Ingen effekt Försämras Försämras 
Undsättningslån 5 Ingen effekt Ingen effekt Försämras 
Kreditgaranti 
− infriande av kredit20 
Ingen effekt Ingen effekt Ingen effekt 
garanti 0 Försämras Ingen effekt Försämras 
Lån till andra länder 
Lån till Island 
Lån till Lettland 
5,9 
7,7 
Ingen effekt Ingen effekt Försämras 
Ingen effekt Ingen effekt Försämras 
Övriga åtgärder 
Extraemissioner hos 
Riksgäldskontoret 200 Ingen effekt Ingen effekt Ingen effekt 
Ägartillskott till SAS 
Utökad garantikapital i 
Europeiska Investerings1,3 
Ingen effekt Försämras Försämras 
banken 
Kapitaltillskott till 
20,9* Ingen effekt Ingen effekt Ingen effekt 
Swedfund 0,6 Ingen effekt Ingen effekt Försämras 
Anslagsförändringar 
i VÅP 14,2 5,0 7,3 6,4 Försämras Försämras Försämras 
Summa 25,8 25,8 12,7 7,3 6,4 2725,5 33,9 42,8 68,1 

*Motsvarande 1,9 miljarder euro 

riksrevisionen 40 Tillämpningen av det finanspolitiska ramverket 


Stabila banker 

Ett flertal åtgärder har vidtagits för att säkerställa en fungerande finansmarknad. 
Insättningsgarantin har höjts från 250 000 kronor till 500 000 kr.43 
Höjningen innebär att det garanterade beloppet ökar med cirka 100 miljarder 
kronor. 

Under hösten infördes det så kallade garantiprogrammet till vilket banker, 
bostadsinstitut och vissa kreditmarknadsbolag kan ansluta sig och mot en 
avgift få statliga garantier för delar av sin upplåning. Garantierna får ej 
överstiga 1 500 miljarder kronor, och programmet sträcker sig i dagsläget 
fram till och med den 31 oktober 2009. Per den 2 juli hade garantier för 
344 miljarder kronor utfärdats inom ramen för programmet.44 

I samband med införandet av garantiprogrammet skapades också en 
stabilitetsfond. Fonden tillfördes 15 miljarder kronor och består av ett konto 
i Riksgäldkontoret. Fonden ska på sikt uppgå till 2,5 procent av BNP genom 
att banker och andra kreditinstitut som kan dra nytta av fonden har ålagts 
att betala en särskild stabilitetsavgift.45 

Under 2009 kompletterades dessa åtgärder med det så kallade kapitaltillskottsprogrammet. Programmet ger banker och vissa andra kreditinstitut 
möjlighet att få kapitaltillskott från staten och är begränsat till 50 miljarder 
kronor. Det är knutet till stabilitetsfonden, och eventuella kapitaltillskott ska 
tas från fonden och framtida försäljningsinkomster föras till fonden. Hittills 
har endast statens andel i Nordeas nyemission finansierats via detta program 
till ett belopp om cirka 5,6 miljarder kronor.46 

Öka företagens kredittillgång 
Svensk exportkredit (SEK) och Almi erhöll i december 2008 kapitaltillskott för 
att kunna öka sin utlåning till svenska företag. SEK erhöll totalt 5,8 miljarder 
kronor, varav 3 miljarder i direkt kapitaltillskott och 2,8 miljarder i form av 
att Venatius AB överfördes till SEK. Kapitaltillskottet till Almi uppgick till 
2 miljarder kronor. Utöver detta kapitaltillskott har SEK givits möjligheten att 
utnyttja upp till 450 miljarder i statliga kreditgarantier och fått en låneram i 
Riksgäldskontoret på 100 miljarder kronor. Även Exportkreditnämnden har fått 

43 Senare har insättningsgarantin ändrats så att den motsvarar 50 000 euro ifall motsvarande belopp i 
svenska kronor överstiger 500 000 kronor. 
44 En ökning från 256 miljarder kronor från tiden för vårpropositionens publicering. 

45 Utformningen av stabilitetsavgiften var inte klar då vårpropositionen publicerades. Regeringen har 
senare föreslagit (lagrådsremiss – införande av stabilitetsavgift) att avgiften ska vara 0,036 procent 
av vissa delar av institutets förpliktelser enligt fastställd balansräkning, men att bara halva avgiften 
ska tas ut under 2009 och 2010. 

46 Värdet av stabilitetsfondens innehav i Nordea uppgår för närvarande (augusti) till drygt 15 
miljarder kronor. Tillsammans med insättningsgarantifondens 20 miljarder, som beräknas 
tillföras stabilitetsfonden 2011, uppgår således stabilitetsfondens värde till 45 miljarder kronor 

(15 – 5,6 + Nordeaaktier + insättningsgarantifonden) eller 1,5 procent av BNP redan innan 
bankerna har börjat betala stabilitetsavgiften. 

Tillämpningen av det finanspolitiska ramverket 41 riksrevisionen 


en utökad garantiram, som numera uppgår till 350 miljarder kronor. 
Regeringen räknar med att mellan 200 och 330 miljarder kommer att 
utnyttjas. 

Insatser för fordonsindustrin 

Under hösten 2008 skapades ett statligt bolag, Fouriertransform AB, för att 
bedriva forsknings- och utvecklingsverksamhet och annan verksamhet inom 
fordonsindustrin. Bolaget fick ett kapitaltillskott på 3 miljarder kronor. Företag 
inom fordonsindustrin kan också få statligt stöd i form av ett undsättningslån, 
mot fullgoda säkerheter, på upp till 5 miljarder kronor. Syftet är att möjliggöra 
tillfällig hjälp till företag i ekonomisk kris för att hinna utarbeta en omstrukturerings- 
eller likvidationsplan. Den 22 april 2009 hade fem företag sammanlagt 
ansökt om 719 miljoner kronor i undsättningslån. Ett tredje förslag inom 
ramen för fordonsindustrin är statliga kreditgarantier för lån från europeiska 
investeringsbanken för omställning till grön teknologi. Dessa krediter kan 
högst uppgå till sammanlagt 20 miljarder kronor. 

Lån till andra länder 
Riksdagen bemyndigade regeringen i slutet av februari att ge ett lån till Island 
om högst 6,5 miljarder kronor.47 I propositionen48 anger regeringen att Sverige 
även utfäst sig att bistå Lettland med lån om högst 0,7 miljarder euro, motsvarande 
7,7 miljarder kronor. Detta lån beräknas betalas ut 2010. 

Övriga åtgärder 

Riksgäldskontoret får, i samråd med Riksbanken, emittera extra statspapper 
med olika löptider för att tillgodose marknadens behov. Sådana extraemissioner 
påverkar inte budgetsaldot men ökar statsskulden. Då vårpropositionen 
publicerades fanns inga sådan ”extra” statspapper utestående. 

Staten har deltagit i SAS nyemission motsvarande sin ägarandel. 

Swedfund har fått ett kapitaltillskott om 0,6 miljarder kronor. Detta 
tillskott påverkar emellertid inte budgetsaldot, eftersom det finansieras över 
biståndsanslaget och övriga utgifter under anslaget minskas i motsvarande 
grad. 

Europeiska investeringsbanken har beslutat att öka sitt grundkapital. För 
Sveriges del innebär det ett ökat garantiåtagande om 1,9 miljarder euro, 

47 Rskr. 2008/09:177 
48 Kredit till Island, prop. 2008/09:106 

riksrevisionen 42 Tillämpningen av det finanspolitiska ramverket 


motsvarande cirka 21 miljarder kronor, men ingen utbetalning så länge 
garantiåtagandet inte måste infrias. 

Regeringen redovisar ett stort antal anslagsförändringar i vårpropositionen 
utöver vad som beskrivits ovan. Flera av förändringarna föreslogs 
redan i propositionen Åtgärder för jobb och omställning.49 Totalt beräknas 
utgifterna 2009 öka med 14,2 miljarder kronor jämfört med budgetpropositionen 
som en följd av dessa förändringar. År 2010 förutses utgifterna öka 
med 5 miljarder kronor och 2011 och 2012 med 7 respektive 6 miljarder. 
De största förändringarna 2009 utgörs av ett tillfälligt höjt statsbidrag till 
kommuner och landsting om 7 miljarder kronor samt ökade utgifter under 
utgiftsområde 14 Arbetsmarknad och arbetsliv med nära 3 miljarder kronor. 

49 Prop 2008/09:97 

Tillämpningen av det finanspolitiska ramverket 43 riksrevisionen 


Bilaga 2 Pensionssystemets utgifter 

Redovisningen i vårpropositionen 

I vårpropositionen redovisar regeringen en beräkning av ålderspensionssystemets 
utgifter baserad på ett balanstal50 (se faktaruta) som uppgår till 
1,0000 trots att en prognos för balanstalet för de närmaste åren visar på klart 
lägre värden.51 Motivet till den valda beräkningsförutsättningen anges vara att 
regeringen ville avvakta avrapporteringen av uppdraget till Försäkringskassan 
att se över balanstalets konstruktion. Ett förslag till ny beräkningsmetod 
redovisades till riksdagen i juni och innebär att balanstalet ska baseras på 
ett treårigt medelvärde för buffertfondens ställning i stället för värdet enskilda 

år.52 

I Ekonomistyrningsverkets (ESV) budgetprognos 2009:2, som publi


cerades i slutet av maj, redovisas beräkningar av pensionsutgifterna som 

baseras på prognostiserade balanstal. Prognoserna redovisas såväl med 

som utan den föreslagna förändringen av beräkningen av balanstalet. 

Skillnaderna mellan de båda beräkningarna uppges vara relativt begränsad, 

cirka 3 miljarder kronor för vardera 2010 och 2011, medan utgifterna 2012 inte 

påverkas av den föreslagna förändringen. Beräkningen av pensionsutgifterna 

2012 i vårpropositionen överstiger ESV:s prognos med nära 24 miljarder 

kronor. Eftersom inkomstindex i ESV:s prognos är något högre än i vårpropo


sitionen, skulle en prognos baserad på ESV:s balanstal och vårpropositionens 

inkomstindex reducera pensionsutgifterna 2012 med drygt 25 miljarder kronor 

jämfört med den beräkning som redovisas i vårpropositionen. 

Konsekvenser för de budgetpolitiska målen 

Överskottsmålet 

Eftersom pensioner är skattepliktiga kan en pensionsprognos baserad på 
gällande regler, det vill säga 25 miljarder kronor lägre pensionsutgifter, 
beräknas till en förstärkning av de offentliga finanserna med cirka 17 miljarder 
kronor eller 0,5 procent av BNP.53 Det innebär att underskottet i de offentliga 
finanserna 2012 skulle reduceras från 2 till 1,5 procent av BNP. 

50 Se begreppsförklaringar i bilaga 3. 

51 Så länge balanstalet understiger 1,0 sker uppskrivningen av pensionerna inte med inkomstindex 
utan med ett balansindex. Förändringen av balansindex beräknas som förändringen av 
inkomstindex multiplicerad med balanstalet. 

52 Prop. 2008/09:219. Den föreslagna förändringen har stöd av den så kallade 
pensionsarbetsgruppen, som består av representanter för samtliga riksdagspartier utom 
Miljöpartiet de gröna och Vänsterpartiet. 

53 Beräknat med en medelskatt för pensioner på drygt 30 procent. 

Tillämpningen av det finanspolitiska ramverket 45 riksrevisionen 


Utgiftstaket 

I vårpropositionen redovisar regeringen en bedömning av en lämplig nivå 
på utgiftstaket som uppgår till 1 080 miljarder kronor.54 Marginalen till de 
prognostiserade takbegränsade utgifterna (budgeteringsmarginalen) är 48 
miljarder kronor. Detta motsvarar 4,6 procent av de takbegränsade utgifterna. 
Redan denna marginal är väsentligt högre än den budgeteringsmarginal på 
3 procent som regeringen anger som rimlig för att möta osäkerheten i 
prognoserna för det tredje tillkommande året i det medelfristiga budgetperspektivet. 
En prognos för pensionsutgifterna som baseras på gällande 
regler skulle leda till att de takbegränsade utgifterna blev 25 miljarder kronor 
lägre 2012 än vad som anges i vårpropositionen. Budgeteringsmarginalen 
skulle uppgå till drygt 70 miljarder kronor, vilket motsvarar 6,7 procent av de 
takbegränsade utgifterna. Det är mer än dubbelt så mycket som regeringen 
anser nödvändigt för att hantera osäkerheten i de medelfristiga 
bedömningarna. 

Balanskravet 

Även kommunerna påverkas av lägre utbetalningar av pensioner, eftersom 
dessa ingår i den kommunala skattebasen. Skattebortfallet för kommuner 
och landsting kan beräknas till drygt 8 miljarder kronor och försvagar det 
ekonomiska resultatet i motsvarande grad. Tillsammans med den prognos 
som redovisas i vårpropositionen innebär det ett underskott i kommunsektorn 
med cirka 18 miljarder kronor 2012. 

54 Ett skarpt förslag till riksdagen lämnas i budgetpropositionen. 

riksrevisionen 46 Tillämpningen av det finanspolitiska ramverket 


Bilaga 3 Begreppsförklaringar 

Automatiska stabilisatorer 

I en lågkonjunktur försvagas de offentliga finanserna automatiskt genom att 
inkomsterna från skatter och avgifter minskar och utgifterna för de sociala 
trygghetssystemen ökar. Samtidigt innebär detta att hushållens inkomster 
inte minskar så starkt. Stabila inkomster innebär i sin tur att hushållen kan 
hålla uppe sina konsumtionsutgifter, vilket dämpar konjunkturnedgången. 
Det omvända gäller i en högkonjunktur. De offentliga finanserna stärks och 
begränsar uppgången i hushållens inkomster. 

Balanstal 

Det så kallade balanstalet i inkomstpensionen beräknas som kvoten mellan 
de samlade tillgångarna och pensionsskulden.55 Det utgör således ett mått 
på pensionssystemets ”soliditet”. Om balanstalet är lägre än 1 ska enligt 
regelverket uppskrivningen av såväl utbetalda pensioner som intjänade 
pensionsrätter reduceras. Den begränsade indexeringen tillämpas så länge 
tillgångarna underskrider skulderna. Balanseringsmekanismen säkerställer 
pensionssystemets finansiella stabilitet. 

Balanstalet fastställs med två års eftersläpning, eftersom det bygger på 

taxerade inkomster. Den svaga utvecklingen i ekonomin under perioden 

2008–2010 innebär att balanseringsmekanismen aktiveras. Det är första 

gången detta inträffar sedan det reformerade pensionssystemet togs i bruk 

för tio år sedan. Balanstalet förväntas underskrida 1,0 åren 2010–2012, vilket 

innebär att utbetalda pensioner kommer att utvecklas svagare än vid en 

normal indexering under dessa år om inte kompenserande åtgärder vidtas. 

Bruttonationalprodukt (BNP) 

Värdet av alla varor och tjänster som produceras i ett land. 

Bruttoskuld 

Den offentliga sektorns konsoliderade bruttoskuld (Maastrichtskulden) kan 
beräknas som statsskulden + kommunsektorns skulder på kreditmarknaden – 
AP-fondernas innehav av statspapper. 

55 Tillgångar i form av pensionsavgifter och behållningar i AP-fonderna beräknas 2008 till drygt 
7 000 miljarder kronor. Den samlade pensionsskulden beräknas till ungefär samma belopp. 

Tillämpningen av det finanspolitiska ramverket 47 riksrevisionen 


Att skulden är konsoliderad innebär att inbördes skuldförhållanden mellan 
de olika delarna i den offentliga sektorn har eliminerats. Skuldmåttet används 
inom EU som ett mått på om medlemsländerna uppfyller Maastrichtvillkoren 
(se nedan). 

Budgetproposition 

Regeringens förslag till statsbudget för följande budgetår. Budgetpropositionen 
innehåller bland annat en finansplan, budgetpolitiska mål, ramar för 
utgiftsområden, förslag till anslag för olika ändamål och en beräkning av 
statens inkomster. 

Diskretionär finanspolitik 

Diskretionär finanspolitik innebär att riksdag och regering aktivt ändrar 
skattesatser och/eller offentliga utgifter för att påverka efterfrågan i ekonomin. 

Ekonomisk vårproposition 

Regeringens förslag till riktlinjer för den framtida ekonomiska politiken och 
budgetpolitiken som ett första led i budgetprocessen. 

Finansiell nettoförmögenhet 

Finansiell nettoförmögenhet = finansiell nettoställning = finansiella tillgångar 

– skulder = –nettoskuld 
Förändring av finansiell nettoställning = finansiellt sparande + värdeförändringar 
på finansiella tillgångar och skulder. 
Ett positivt finansiellt sparande förbättrar den finansiella nettoställningen. 

Förmögenhetsställningen påverkas även av att kapitalvinster och -förluster 
uppstår på tillgångar som aktier och obligationer eller på skulder i utländsk 
valuta. 

Finansiellt sparande 

Skillnaden mellan inkomster och utgifter enligt SCB:s sektorräkenskaper, som 
är en del av nationalräkenskaperna. 

riksrevisionen 48 Tillämpningen av det finanspolitiska ramverket 


IMF 

Internationella valutafonden (International Monetary Fund) bildades i Bretton 
Woods i USA 1944. Fondens övergripande uppgift är att främja handel och 
tillväxt genom att verka för internationellt monetärt samarbete och finansiell 
stabilitet. Tyngdpunkten i arbetet ligger på åtgärder för att förebygga 
finansiella kriser. Bland annat ger man länder råd om makroekonomisk 
politik och finansiella reformer. 

Maastrichtvillkoren 

EU-länderna får inte ha ett underskott i de offentliga finanserna som är större 
än 3 procent av BNP. Bruttoskulden ska högst vara 60 procent av BNP. Se 
även Stabilitets- och tillväxtpakten. 

Medelfristigt perspektiv 

I de ekonomiska propositionerna publiceras vanligtvis en framskrivning av 
den makroekonomiska utvecklingen och de offentliga finanserna i ett treårigt 
perspektiv. 

Nationalräkenskaperna (NR) 

Makroekonomiskt redovisningssystem för samhällsekonomin (produktion, 
sysselsättning, inkomster, utgifter etcetera). Sverige följer begrepp, definitioner 
och klassificeringar enligt det Europeiska nationalräkenskapssystemet 
(European System of National Accounts, ESA95). ESA95 används inom EU 
för den finanspolitiska övervakningen i Stabilitets- och tillväxtpakten. 

OECD 

Organisationen för ekonomiskt samarbete och utveckling (Organisation for 
Economic Co-operation and Development) är ett samarbetsorgan för 30 
länders regeringar och har sitt säte i Paris. OECD utgör ett forum för utbyte 
av idéer och erfarenheter och ett organ för analyser inom alla områden som 
påverkar ekonomin och den ekonomiska utvecklingen främst i medlemsländerna. 
Av central betydelse i arbetet är makroekonomisk utveckling samt 
struktur- och handelspolitik. 

Tillämpningen av det finanspolitiska ramverket 49 riksrevisionen 


Offentlig sektor 

Definieras i nationalräkenskaperna som summan av staten, kommunsektorn 
(kommuner och landsting) och pensionssystemet. 

Potentiell BNP 

Potentiell BNP är produktionsnivån vid ett normalt utnyttjande av produktionsresurserna 
i ekonomin. Det innebär att produktionen kan upprätthållas 
på denna nivå utan att trycket uppåt på priser och löner blir så starkt att 
Riksbankens inflationsmål på 2 procent överskrids. 

Saldomål 

Se överskottsmål. 

SCB 

Statistiska centralbyrån. Ansvarar för merparten av den officiella svenska 
statistiken. 

Stabilitets- och tillväxtpakten 

Det regelverk som styr övervakningen av medlemsländernas finanspolitik 
inom ramen för EU-samarbetet. Enligt denna ska EU-länderna eftersträva 
ett finansiellt sparande i offentlig sektor som i ett medelfristigt perspektiv 
befinner sig i intervallet från –1 procent av BNP till balans eller överskott. Det 
finansiella sparandet får dock normalt inte uppvisa underskott som är större 
än 3 procent av BNP och den offentliga sektorns skulder får inte överstiga 
60 procent av BNP. 

Statsbudgeten 

Statsbudgeten är en plan för statens inkomster och utgifter under ett 
budgetår. Statsbudgeten består av en inkomst- och en utgiftssida samt 
några poster för beräkning av statens lånebehov. Riksdagen beslutar om 
statsbudgeten och anvisar medel till regeringens förfogande för olika 
ändamål. 

riksrevisionen 50 Tillämpningen av det finanspolitiska ramverket 


Statsbudgetens saldo = statens lånebehov med omvänt tecken 

Statsbudgetens saldo utgörs av skillnaden mellan statsbudgetens inkomster 
och utgifter. Ett positivt budgetsaldo, det vill säga ett budgetöverskott, 
innebär att statsskulden minskar. Om saldot är negativt föreligger ett 
budgetunderskott och därmed ett lånebehov, som gör att statsskulden ökar. 
Skillnaden mellan statens finansiella sparande och budgetsaldot är bland 
annat att inkomster och utgifter redovisas periodiserat i nationalräkenskaperna 
medan budgetsaldot redovisas kassamässigt (när pengarna betalas 
in eller ut). En annan skillnad är att försäljningar av offentligt ägda bolag 
påverkar budgetsaldot men inte det finansiella sparandet. 

Strukturellt sparande (strukturellt saldo, konjunkturjusterat sparande) 

Strukturellt sparande är det finansiella sparandet vid ett ”normalt” 
konjunkturläge. Ibland kan inkomster och utgifter även vara justerade 
för andra faktorer av engångskaraktär förutom konjunkturella effekter. 

Takbegränsade utgifter 

De takbegränsade utgifterna är de offentliga utgifter som omfattas av 
utgiftstaket. De utgörs av statsbudgetens samtliga utgifter exklusive 
utgiftsområde 26 Statsskuldsräntor m.m., samt ålderspensionssystemets 
utgifter. Kommunsektorns utgifter ingår inte i de takbegränsade utgifterna. 

Utgiftstak för staten 

En högsta nivå för statsbudgetens utgifter exklusive statsskuldsräntor och 
inklusive utgifterna för ålderspensionssystemet. Dessa utgifter kallas 
sammantaget för ”takbegränsade utgifter”. Utgiftstaket beslutas av riksdagen 
tre år före det aktuella budgetåret. Utgiftstaket är nominellt, det vill säga det 
justeras inte för pris- och löneutvecklingen mellan beslutstillfället och det år 
utgiftsbegränsningen avser. 

Överskottsmål (saldomål) 

Överskottsmålet är ett övergripande mål för finanspolitiken. Överskottsmålet 
innebär att det finansiella sparandet i den offentliga sektorn ska motsvara 
1 procent av BNP i genomsnitt över en konjunkturcykel. 

Tillämpningen av det finanspolitiska ramverket 51 riksrevisionen 


Bilaga 4 Granskningsrapporter inom strategin 
Offentliga finanser 

RiR 2009:2 Skatteuppskov. Regeringens redovisning av bostadsuppskov och 

pensionssparavdrag (2009-04-17) 
RiR 2008:30 Tillämpningen av det finanspolitiska ramverket. Regeringens 
redovisning i budgetpropositionen för 2009 (2008-12-12) 

RiR 2008:20 Granskning av Årsredovisning för staten 2007 (2008-10-28) 
RiR 2008:17 Regeringens hantering av tilläggsbudgeten (2008-09-29) 
RiR 2008:15 Tillämpningen av det finanspolitiska ramverket. Regeringens 

redovisning i 2008 års ekonomiska vårproposition (2008-08-14) 
RiR 2007:26 Regeringens redovisning av budgeteffekter (2007-11-22) 
RiR 2007:22 Sambandet mellan utgiftstaket, överskottsmålet och 

skattepolitiken – regeringens redovisning (2007-11-19) 

RiR 2007:21 Regeringens analys av finanspolitikens långsiktiga hållbarhet 
(2007-10-17) 
RiR 2007:16 Regeringens uppföljning av kommunernas ekonomi (2007-06-25) 
RiR 2007:13 Granskning av Årsredovisning för staten 2006 (2007-06-11) 
RiR 2007:5 Regeringens skatteprognoser (2007-05-11) 
RiR 2007:3 Regeringens beredning och redovisning av skatteutgifter (2007-03-28) 
RiR 2006:27 Regeringens uppföljning av överskottsmålet (2006-12-06) 
RiR 2006:23 Det makroekonomiska underlaget i budgetpropositionerna 

(2006-11-06) 

Tillämpningen av det finanspolitiska ramverket 53 RIKSREVISIONEN 



