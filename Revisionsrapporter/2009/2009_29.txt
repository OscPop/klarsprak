RiR 2009:29
Gäststudenter i 
högre utbildning

– antagning till svenska lärosäten och 
prövning av uppehållstillstånd

Riksrevisionens logotyp.

ISBN 978 91 7086 202 1RiR 2009:29Tryck: Riksdagstryckeriet, Stockholm 2009

För kännedom:
MigrationsverketBerörda universitet och högskolorBerörda utlandsmyndigheter 
Till regeringenDatum: 2009-12-11Dnr: 31-2009-0426
Gäststudenter i högre utbildning 

– antagning till svenska lärosäten och prövning av uppehållstillstånd

Riksrevisionen har granskat regeringens och berörda myndigheters ansvar 
för att uppehållstillstånd för gäststudenter vid svensk högskola nyttjas 
för sitt avsedda syfte. Resultatet av granskningen redovisas i denna 
granskningsrapport. 
Företrädare för Regeringskansliet, Migrationsverket, ambassaden i 
New Dehli, ambassaden i Dhaka och Högskolan i Halmstad har fått tillfälle 
att faktagranska och i övrigt lämna synpunkter på utkast till rapport. 
Rapporten överlämnas till regeringen i enlighet med 9 § lagen 
(2002:1022) om revision av statlig verksamhet m.m. Rapporten överlämnas 
samtidigt till Riksrevisionens styrelse. 
Rapporten innehåller slutsatser och rekommendationer som avser 
regeringen, Migrationsverket, utlandsmyndigheterna och lärosätena. 
Riksrevisionen kommer att följa upp granskningen. 
Riksrevisor Eva Lindström har beslutat i detta ärende. Revisionsdirektör 
Camilla Ifvarsson har varit föredragande. Revisionsledare Christian Jonsson, 
revisionsdirektör Pernilla Jonsson, jurist AnnKristin Lidström och revisionsråd 
Inger Rydén Bergendahl har medverkat vid den slutliga handläggningen. 
Eva LindströmCamilla Ifvarsson

forts. nästa sida

Innehåll

Sammanfattning 7

1 Inledning 13
1.1 Motiv för granskning 13
1.2 Revisionsfråga och avgränsningar 14
1.3 Centrala begrepp i granskningen 16
1.4 Bedömningsgrunder 17
1.5 Granskningens genomförande 18
1.6 Disposition 20

2 Statistiken över gäststudenter och ansökningar om 
uppehållstillstånd för studier 21
2.1 Internationalisering av högre utbildning 21
2.2 Skillnaden mellan antalet beviljade uppehållstillstånd och 
antalet registrerade studenter 27
2.3 Sammanfattande iakttagelser 29

3 Anmälan och antagning till högskoleutbildning 31
3.1 Regler för tillträde till högskolestudier 31
3.2 Ansvar för anmälan och antagning 32
3.3 Antagningsprocessen 32
3.4 Administrativa konsekvenser och samverkan med andra myndigheter 36
3.5 Sammanfattande iakttagelser 38

4 Ansökan och handläggning av uppehållstillstånd för studier 39
4.1 Regler för uppehållstillstånd för studier 39
4.2 Migrationsverkets och utlandsmyndigheternas ansvar 40
4.3 Ansökningsprocessen 41
4.4 Samverkan mellan Migrationsverket och utlandsmyndigheterna 45
4.5 Sammanfattande iakttagelser 45

5 Inresa i Sverige, studiestart och fortsatta studier 47
5.1 Regler för gäststudent från tredje lands vistelse i Sverige 47
5.2 Inresa i Sverige 49
5.3 Registrering vid lärosäte och start av studier 50
5.4 Gäststudentens fortsatta studier och förnyelse av uppehållstillstånd 52
5.5 Återkallande av uppehållstillstånd 53
5.6 Samverkan mellan myndigheter 53
5.7 Sammanfattande iakttagelser 54

6 Slutsatser och rekommendationer 55
6.1 Har regeringen tagit sitt ansvar? 55
6.2 Har Migrationsverket tagit sitt ansvar? 58
6.3 Har utlandsmyndigheterna tagit sitt ansvar? 59
6.4 Har lärosätena tagit sitt ansvar? 60
6.5 Riksrevisionens rekommendationer 61



Referenser 63

Bilaga 1 Diskrepansen mellan antalet uppehållstillstånd för studier 
och registrerade studenter: en diskussion om tillgänglig statistik 69
Bilaga 2 Enkät angående antagning av inresande studenter från tredje land 77
Bilaga 3 Sammanställning av resultatet från enkät riktad till lärosäten 79
Bilaga 4 Internationell jämförelse av uppehållstillstånd för studier 89



Sammanfattning 
Granskningens motiv, syfte och genomförandeSverige ska vara ett attraktivt studieland för utländska studenter. Svenska 
lärosäten ska bedriva ett aktivt internationaliseringsarbete i syfte att främja 
utbildningens kvalitet och förståelse för internationella förhållanden. 
I linje med regeringens mål har också intresset från utländska studenter 
ökat kraftigt under de senaste tre åren. I år har cirka 300 000 anmälningar 
inkommit till svenska lärosäten, varav närmare 95 000 från sökande från 
länder utanför EU/EES-samarbetet. Under läsåret 2007/08 var cirka 13 000 
gäststudenter från tredje land registrerade vid lärosäten i Sverige. 
En rapport från Migrationsverket år 2005 gav indikationer på att upp till 
var fjärde person som beviljats uppehållstillstånd för studier kan ha rest in 
i Sverige eller ett annat land inom Schengenområdet i annan avsikt än att 
studera. Risker för att uppehållstillstånd för studier används felaktigt har 
också uppmärksammats av polis, lärosäten och utlandsmyndigheter. Ingen 
myndighet har dock i dag kunskap om i vilken omfattning uppehållstillstånd 
för studier används i andra syften än studier. Detta föranleder Riksrevisionen 
att göra denna granskning som syftar till att undersöka risker vid antagning 
av gäststudenter från tredje land och vid prövning av uppehållstillstånd för 
studier. Vidare är syftet att utifrån granskningens slutsatser föreslå åtgärder 
som kan vidtas av regeringen och av berörda myndigheter. 
I granskningen har statistik erhållits från VHS, Migrationsverket samt 
HSV och SCB. Vidare utgörs underlaget av dokumentstudier, intervjuer med 
företrädare för berörda myndigheter inklusive tio utlandsmyndigheter och 
en enkät till 30 lärosäten. Inom granskningen har också en internationell 
jämförelse av rutiner vid handläggning och utfärdande av uppehållstillstånd 
gjorts.

Riksrevisionens slutsatser 
Ett tvärsektoriellt problem med otydligt ansvarAntagning till högskolestudier och prövning av uppehållstillstånd för 
studier är två processer som involverar ett flertal myndigheter. I dag 
är de två processerna avgränsade ifrån varandra och såväl samverkan 
som informationsutbyte är mycket begränsat. En tydligare styrning med 
uppdrag till berörda myndigheter att samverka skulle öka effektiviteten och 
rättssäkerheten i beredningen av ärendena. 
Regeringen har initierat ett forum för samverkan i 
internationaliseringsfrågor. Forumet är ett led i samverkan mellan berörda 
myndigheter, men Riksrevisionen gör bedömningen att denna form av 
samverkan mellan myndigheterna inte är tillräcklig för att effektivitet och 
rättssäkerhet ska upprätthållas. 
Oklart uppföljnings- och utredningsansvar gällande gäststudenter med 
uppehållstillstånd som bedriver studierIngen berörd myndighet har givits i uppdrag att följa upp eller att kontrollera 
att uppehållstillstånd för studier nyttjas för sitt avsedda syfte. Utifrån den 
statistik över gäststudenter som finns tillgänglig i dag går det inte på grund 
av felkällor att få en uppfattning om problemets omfattning. Detta fordrar 
särskilda samkörningar av individdata. I dag är det således inte möjligt att 
följa upp huruvida uppehållstillstånd för studier nyttjas för andra syften än 
avsett. 
Sedan år 2007 finns möjligheter för Migrationsverket att återkalla ett 
uppehållstillstånd för studier. Uppgifter som tyder på att uppehållstillståndet 
har beviljats på felaktiga grunder kan vidareförmedlas till Migrationsverket, 
men rutiner för ett sådant informationsutbyte har inte etablerats mellan 
verket och andra berörda myndigheter. Vidare har Migrationsverket 
inte upparbetat rutiner med polisen vid misstankar om missbruk av 
uppehållstillstånd för studier. 
Sammantaget gör brister i statistiken och avsaknaden av uppföljnings- 
och kontrollansvar att Riksrevisionen bedömer att det är tveksamt om den 
formella möjligheten till återkallandet av uppehållstillstånd för studier har 
haft den effekt som lagstiftaren avsett.

Gällande regelverk inom högskoleområdet är inte anpassat till 
gäststudenter från tredje landFör att antagningen till högskoleutbildning ska kunna ske med rimlig tid 
för bedömning av handlingar och så att uppehållstillstånd för studier 
hinns med, är det nödvändigt med en tidigare antagningsomgång för 
gäststudenter från tredje land. Det är oklart om regelverket i dag medger 
detta. 
Vidare är kravet på studieprestation för att beviljas förnyat 
uppehållstillstånd mycket lågt satt. Detta gör att en student med den lägsta 
tillåtna studieprestationen för att få sitt tillstånd förnyat i normalfallet inte 
kan läsa vidare på en fortsättningskurs. 
Utlandsmyndigheterna möter flera svårigheter i sin handläggningUtlandsmyndigheterna ska biträda Migrationsverket i ärenden om 
uppehållstillstånd för studier. Utlandsmyndigheterna och Migrationsverket 
har under de senaste åren behövt handlägga ett ökande antal ansökningar 
om uppehållstillstånd för studier. Utlandsmyndigheterna upplever att det är 
tidskrävande att bedöma handlingars äkthet och värdera om den sökande 
avser att studera. Utlandsmyndigheterna misstänker i vissa fall även att 
antagningen till studierna skett på oriktiga grunder med hjälp av falska 
handlingar eller falsk identitet. I dessa fall finns det en osäkerhet beträffande 
vilka åtgärder som ska vidtas. 
Utlandsmyndigheterna uppger att brist på resurser, oklarheter 
i handboken samt svårigheter att planera dimensioneringen av 
handläggningen gör att såväl verifiering av bankhandlingar som intervjuer 
med den sökande inte prioriteras. 
Berörda myndigheter har inte tillräcklig registerinformationI dag har varken Migrationsverket, utlandsmyndigheterna eller polisen 
tillgång till de uppgifter om antagna och registrerade gäststudenter som 
finns i databaserna NyA och Ladok. Tillgång till information om registrerade 
studenter skulle ge Migrationsverket ökad möjlighet att följa upp om 
uppehållstillstånd används i avsett syfte. Även utlandsmyndigheternas arbete 
vid kontroll och planering skulle underlättas av direkt tillgång till sökande- 
och antagningsinformation från NyA. 

Införande av anmälnings- och studieavgifter löser inte problemenRegeringen har aviserat ett förslag om anmälnings- och studieavgifter för 
gäststudenter från tredje land. Riksrevisionen gör dock bedömningen att 
även efter införande av avgifter kvarstår de grundläggande problemen med 
samverkan, kontroll och uppföljning som konstaterats i denna granskning. 
Risker att uppehållstillstånd används felaktigt kommer således att kvarstå. 
Riksrevisionens rekommendationerUtifrån granskningens iakttagelser och slutsatser riktar Riksrevisionen 
följande rekommendationer till regeringen och berörda myndigheter. 
Riksrevisionen rekommenderar regeringen att genomföra en samlad 
översyn av processer och regelverk för systemen för antagning till högre 
utbildning och prövning av uppehållstillstånd för studier. I denna översyn 
bör ingå att• tydliggöra vilken myndighet som ansvarar för att följa upp, utreda och 
kontrollera att uppehållstillstånd för studier nyttjas för sitt avsedda syfte, 
• se över förutsättningarna för en effektiv tillämpning av regleringen om 
återkallande om uppehållstillstånd för studier,
• pröva berörda myndigheters behov av information från NyA och Ladok, 
för att utveckla och effektivisera processen med uppehållstillstånd för 
studier och möjliggöra kontroll,
• se över den offentliga statistiken så att den kan ligga till grund för 
uppföljning, samt• pröva i vilken mån gäststudenter från tredje land kan hänvisas till 
särskild antagningsperiod så att tid ges till bedömning av äkthet hos 
merithandlingar och prövning av uppehållstillstånd.
Riksrevisionen rekommenderar i övrigt regeringen att göra följande.
• Ge Migrationsverket i uppdrag att utreda och lämna förslag till metoder 
för bedömning av om försörjningskravet som ställs för uppehållstillstånd 
uppfylls.
• Ge Migrationsverket, VHS och HSV i uppdrag att tillsammans med 
lärosäten och utlandsmyndigheter utveckla ändamålsenliga former för 
samverkan under beredningen av ansökningar till svenskt lärosäte 
respektive prövningen av uppehållstillstånd för studier. 

Riksrevisionen rekommenderar Migrationsverket att göra följande.
• Utveckla sitt samarbete med lärosätena i frågor som rör gäststudenter 
från tredje land. 
• Tillsammans med polisen upprätta rutiner vid misstanke om missbruk 
av uppehållstillstånd för studier.
• Tydliggöra skrivningarna i handboken till utlandsmyndigheterna när det 
gäller kontroll av den sökandes identitet och intentioner, handlingars 
äkthet samt om kraven på försörjning uppfylls.
• Överväga landsspecifika anvisningar till utlandsmyndigheterna för att 
underlätta verifieringsarbetet.
Riksrevisionen rekommenderar lärosätena att göra följande.
• Utveckla sitt samarbete med Migrationsverket och 
utlandsmyndigheterna i säkerställandet av identitet och meriter i 
antagningsprocessen. 
• Att tillsammans med Migrationsverket upprätta rutiner för att hantera 
misstankar om missbruk av uppehållstillstånd för studier.

1 Inledning1.1 Motiv för granskningSverige ska vara ett attraktivt studieland för utländska studenter. Svenska 
lärosäten ska bedriva ett aktivt internationaliseringsarbete i syfte att främja 
utbildningens kvalitet och förståelse för internationella förhållanden.1 
Intresset från utländska studenter har ökat kraftigt under de senaste tre åren. 
Av de cirka 300 000 ansökningar som skickades in till svenska lärosäten i år 
var 95 000 inskickade av sökande från ett land utanför EU/EES-samarbetet.2 
Under läsåret 2007/08 var cirka 13 000 gäststudenter från tredje land 
registrerade vid lärosäten i Sverige.3 Detta innebär stor belastning på berörda 
myndigheters handläggning och risker för att uppehållstillstånd för studier 
inte nyttjas för sitt avsedda syfte. 
I en rapport år 2005 konstaterade Migrationsverket att en fjärdedel av de 
personer som fått uppehållstillstånd för studier kan ha rest in i Sverige utan 
att ha registrerat sig vid något lärosäte.4 Regeringen har uppmärksammat 
Migrationsverkets rapport i två lagstiftningsärenden på migrationsområdet.5 
Trots de åtgärder som vidtagits, finns indikationer på att personer som inte 
avser att bedriva studier ändå reser in i Sverige eller ett annat land inom 
Schengenområdet på grundval av svenskt uppehållstillstånd för studier. 
1 Prop. 2008/09:175, Gränslös kunskap – högskolan i globaliseringens tid, bet. 2008/09:UbU19, 
rskr. 2008/09:282 och 2008/09:283; prop. 2004/05:162, Ny värld – ny högskola, bet. 
2005/06UbU3, rskr. 2005/06:160; Regleringsbrev för budgetåret 2009 avseende universitet och 
högskolor m.m.
2 VHS, http://www.vhs.se/Statistik1/Tidigareterminer/Sokande, 091123. Antalet avser inkomna 
förstahandsansökningar till kurser och program; VHS statistikavdelning, 091118. Det redovisade 
söktrycket från utländska sökande avser ansökningar med bifogade handlingar.
3 HSV och SCB (2009), Internationell mobilitet i högskolan läsåret 2007/08, Statistiska 
meddelanden, UF 20 SM 0901.4 Migrationsverket (2005), Uppföljning av beslut om uppehållstillstånd för studier, rapport HK 
11–2004 –1728.5 Prop. 2005/06:129, Genomförande av EG-direktiven om överföring av passageraruppgifter och 
uppehållstillstånd för studier, s. 69 ff., bet. 2005/06:SfU14, rskr. 2005/06:280; prop. 2007/08:147 
Nya regler för arbetskraftsinvandring, s. 39 f., bet. 2008/09:SfU3, rskr. 2008/09:37.

Det finns också indikationer på brister i myndighetssamverkan i frågan, 
samtidigt som det finns få uppföljningar och bristande statistik inom 
området. Detta föranleder Riksrevisionen att inom ramen för en granskning 
undersöka processerna för antagning till högre utbildning och för prövning 
av uppehållstillstånd för studier. 
En bidragande orsak till intresset för högskolestudier i Sverige är att 
utbildningen är avgiftsfri. Regeringen har aviserat att den i ett förslag till 
riksdagen kommer att föreslå anmälnings- och studieavgifter för medborgare 
i länder utanför EU/EES och Schweiz.6 Om anmälnings- och studieavgifter 
införs är det sannolikt att söktrycket minskar. Även vid minskat söktryck 
är det emellertid viktigt att hela kedjan, från anmälan till utbildning till 
studiestart, fungerar effektivt och rättssäkert såväl sett ur studenternas 
perspektiv som ur berörda myndigheters perspektiv.
1.2 Revisionsfråga och avgränsningar1.2.1 Granskningens revisionsfrågaSyftet är att granska risker vid antagning av gäststudenter från tredje land 
och vid prövning av uppehållstillstånd för studier. Vidare är syftet att utifrån 
granskningens slutsatser föreslå åtgärder som kan vidtas av regeringen och 
av berörda myndigheter. Granskningen har inriktats på att besvara följande 
revisionsfråga: Har regeringen, Migrationsverket, utlandsmyndigheterna och 
lärosätena tagit sitt ansvar så att uppehållstillstånd för studier nyttjas för sitt 
avsedda syfte? 
1.2.2 Granskade myndigheterDenna granskning fokuserar främst på regeringens ansvar att minska 
riskerna för att uppehållstillstånd för studier nyttjas för något annat syfte 
än studier. Regeringen har ett ansvar att skapa tydliga förutsättningar för 
myndigheter, bland annat genom att besluta om övergripande mål och olika 
myndigheters uppgifter, samt följa upp att verksamheterna bidrar till ett 
effektivt system. Det är Migrationsverket som har det huvudsakliga ansvaret 
att besluta om uppehållstillstånd för studier. Utlandsmyndigheterna biträder 
Migrationsverket med handläggningen av dessa beslut. Lärosäten har ansvar 
för att intentionerna med internationalisering av högre utbildning realiseras 
bland annat genom att ta emot gäststudenter och i det sammanhanget anta 
och registrera studenter.
6 Prop. 2009/10:1, Budgetpropositionen för 2010, bet. 2009/10:UbU1.

Andra berörda myndigheter i granskningen är Verket för högskoleservice 
(härefter kallat VHS) som är den myndighet som på uppdrag av 
lärosätena biträder vid antagning av studenter samt vid bedömning av 
utländska gymnasiebetyg7 och Högskoleverket (härefter kallat HSV). 
HSV ser i sin tillsyn till att lärosätena följer de lagar och regler som finns 
på högskoleområdet.8 Vidare är HSV ansvarig myndighet för officiell 
statistik om högskolesektorn. I HSV:s uppgift ingår även att bedöma 
hur utländska examina motsvarar svensk utbildning. Verket är också 
sammankallande för Forum för internationalisering, som har initierats i 
syfte att förbättra samordningen mellan myndigheter och organisationer 
som stödjer lärosätenas internationaliseringsarbete.9 Vidare har polisen 
en funktion i samband med personkontroll vid yttre gräns och vid inre 
utlänningskontroll.10 
1.2.3 AvgränsningarGranskningen belyser risker i hanteringen av antagning av gäststudenter och 
prövning av uppehållstillstånd för högskolestudier. Riksrevisionen har dock 
inte haft ambitionen att klarlägga i vilken omfattning uppehållstillstånd för 
studier utnyttjas för andra syften. 
Det finns fler myndigheter än de granskade som berörs av 
gäststudenters vistelse i Sverige. Riksrevisionen har dock valt att avgränsa 
granskningen till myndigheter med ansvar för anmälan, antagning och 
registrering till högskolestudier samt handläggning, utfärdande och 
återkallande av uppehållstillstånd för studier. Således har granskningen inte 
berört Svenska institutet, Internationella programkontoret eller STINT11, även 
om de är viktiga aktörer i internationaliseringsarbetet av högre utbildning. 
Vidare faller Skatteverket och Försäkringskassan utanför ramen för denna 
granskning.
7 Förordningen (2007:1291) med instruktion för Verket för högskoleservice.
8 Förordningen (2007:1293) med instruktion för Högskoleverket.
9 Prop. 2008/09:175, Gränslös kunskap – högskolan i globaliseringens tid, s. 25–26, bet. 
2008/09:UbU19, rskr. 2008/09:282 och 2008/09:283. Förutom företrädare för lärosätena deltar 
HSV, Internationella programkontoret, Migrationsverket, Exportrådet, Invest in Sweden Agency, 
Svenska institutet, VHS, Institutet för tillväxtstudier, STINT, studentkårer, Justitiedepartementet, 
Utbildningsdepartementet och Utrikesdepartementet.
10 9 kap. utlänningslagen (2005:716) och 6 kap. utlänningsförordningen (2006:97). När det gäller 
personkontroll vid yttre gräns och inre utlänningskontroll samordnar polisen det nationella 
arbetet i samverkan med Migrationsverket, Kustbevakningen och Tullverket. 
11 Stiftelsen för internationalisering av högre utbildning och forskning.

1.3 Centrala begrepp i granskningenI granskningen används begreppet tredje land. I detta sammanhang avses 
med begreppet länder utanför EU/EES-samarbetet. En gäststudent från tredje 
land är således en medborgare från tredje land som studerar i Sverige. Om 
studierna pågår längre tid än tre månader, behövs ett uppehållstillstånd 
för studier och här avses högskolestudier. Uppehållstillstånd för studier 
beviljas för minst ett år eller den kortare tid som studierna avser.12 Övriga 
gäststudenter, det vill säga personer som är medborgare i ett EU/EES-land, 
behöver inte ett uppehållstillstånd för att studera i Sverige. Studierna bedrivs 
vid högskola eller universitet som härefter benämns lärosäten. De studenter 
som vill studera i Sverige anmäler sitt intresse via en för svenska lärosäten 
gemensam webbportal. Härefter avser anmälan anhållan om studieplats. 
Processen för en gäststudent från tredje land, från anmälan till 
genomgångna studier, visas i figur 1.1. Figuren visar hur processen vanligen 
fortlöper. 
Figur 1.1. Processen från anmälan till studier i Sverige för en gäststudent från tredje landAnmälantill studierAnsökan 
uppehållstillståndAntagning 
till utbildningInresa i 
SverigeStudier och 
återresa• Anmälan görs elektroniskt via webbportalen studera.nu eller per post.
• Kompletterande handlingar såsom studiemeriter skickas till VHS.
• Lärosätenas virutuella antagningsorganisation och lärosätena bedömer 
den sökandes behörighet.
• Utländska meriters värde och handlingarnas äkthet prövas. 
• De sökande rangordnas och urval för antagning görs.
• Sökande får information om antagning och kan skriva ut antagningsbevis 
från webbportalen.
• Sökanden lämnar in en ansökan om uppehållstillstånd och de övriga 
handlingar som krävs till en utlandsmyndighet. 
• Utlandsmyndigheten bereder ärendet och registerar ansökan.
• Ärendet skickas till Migrationsverket.
• Migrationsverket beslutar om uppehållstillstånd.
• Den sökande får information om beslutet och får ett tillståndsmärke 
infört i sitt pass vid den aktuella utlandsmyndigheten.
• Personen kan resa in i Sverige. Om resan går direkt till Sverige föregås 
inresan av gränskontroll av svensk polis.
• Studenten registrerar sig därefter vid lärosätet och påbörjar sina studier.
• Om studenten vill fortsätta att studera, lämnas ansökan om förnyat 
uppehållstillstånd in till Migrationsverket.
• Studenten bedriver studier och reser ut ur Sverige vid studiernas avslutande.
12 4 kap. 5 § utlänningsförordningen (2006:97).

1.4 Bedömningsgrunder1.4.1 Öppenhet för gäststudenter och gränskontroll 
Gäststudenter i den svenska högskolan har en viktig roll i förverkligandet av 
strategin för internationalisering av den högre utbildningen. Regeringen har 
uttalat en strävan att undanröja hinder för mobilitet bland studenter inom 
den högre utbildningen.13 Samtidigt har Sverige inom Schengensamarbetet 
åtagit sig att utföra yttre gränskontroll mot tredje land och genom andra 
åtgärder kompensera för att kontroll av inre gräns avskaffats.14 För att 
säkerställa den öppenhet för gäststudenter som eftersträvas, men också att 
hänsyn tas till risken att denna öppenhet nyttjas för andra syften än avsett, är 
det av vikt att berörda myndigheter samverkar och att uppföljning sker inom 
området.
1.4.2 MyndighetssamverkanEnligt förvaltningslagen ska varje myndighet lämna andra myndigheter 
hjälp inom ramen för den egna verksamheten.15 Vidare ska enligt 
myndighetsförordningen myndigheterna verka för att genom samarbete 
med myndigheter och med andra ta till vara de fördelar som kan vinnas 
för enskilda samt för staten som helhet.16 Migrationsverket ska enligt 
sin instruktion samverka med andra myndigheter inom området så att 
förutsättningar skapas för ett effektivt genomförande av de verksamheter 
som följer av de uppgifter som verket har.17 
Regeringen har en viktig uppgift att skapa förutsättningar för att 
en tvärsektoriell samverkan blir möjlig när det gäller antagnings- och 
tillståndsprocesserna. Enligt Riksrevisionens mening innebär detta att 
i situationer där myndigheter i olika sektorer involveras i en gemensam 
fråga, tydliggöra respektive myndighets ansvar. Regeringen har också 
betonat vikten av myndighetssamverkan genom att ta initiativ till Forum för 
internationalisering.18 
13 Prop. 2004/05:162, Ny värld – ny högskola, bet. 2005/06:UbU3, rskr 2005/06:160; prop. 
2008/09:175, Gränslös kunskap – högskolan i globaliseringens tid, bet. 2008/09:UbU19, 
rskr. 2008/09:282 och 2008/09:283.14 Kodex om Schengengränserna (EG 562/2006), 060515. Schengenländerna har en gemensam 
yttre gräns mot länder utanför Schengenområdet. Inre och yttre gräns definieras i 
Europaparlamentet och rådets förordning om en gemenskapskodex om gränspassage för 
personer. 
15 6 § förvaltningslagen (1986:223).
16 6 § myndighetsförordningen (2007:515).
17 2 § förordningen (2007:996) med instruktion för Migrationsverket.
18 Prop. 2008/09:175, Gränslös kunskap – högskolan i globaliseringens tid, s. 25–26, bet. 
2008/09:UbU19, rskr. 2008/09:282 och 2008/09:283. 

1.4.3 Krav på uppföljningI myndighetsförordningen fastställs krav på att den statliga verksamheten 
ska bedrivas effektivt.19 Till detta hör att uppehållstillstånd för studier 
ska nyttjas för sitt avsedda syfte för att inte belasta systemet i onödan. 
För att säkerställa att uppehållstillstånd för studier nyttjas korrekt menar 
Riksrevisionen att det behövs en väl fungerande redovisning och uppföljning 
hos involverade myndigheter. 
Migrationsverket ska enligt sin instruktion föra register och statistik 
över utlänningar i landet i den utsträckning som behövs för verksamheten.20 
Vidare ska lärosätena följa förordningen om redovisning av studier m.m. vid 
universitet och högskolor.21 
Regeringen har betonat vikten av en utvecklad och förbättrad uppföljning 
av lärosätenas internationella verksamhet.22 Regeringen har slagit fast 
att då genomförandet av strategin involverar en rad aktörer, och för att 
veta om arbetsformer och regelverk fungerar ändamålsmässigt, behöver 
internationaliseringsarbetet följas upp på nationell nivå.23 
1.5 Granskningens genomförande 
I granskningen har en genomgång av tidigare studier, propositioner 
och andra dokument angående uppehållstillstånd för studier gjorts. En 
regelbeskrivning av området med internationella jämförelser har utarbetats. 
Med detta som grund har granskningen bestått av studier av 1) tillgänglig 
statistik, 2) anmälan, antagning och registrering av gäststudenter från tredje 
land och 3) utfärdandet av uppehållstillstånd. 
Granskningen har pågått mellan oktober och december år 2009. Den 
har genomförts av en projektgrupp bestående av Christian Jonsson, Pernilla 
Jonsson, Margareta Hart, AnnKristin Lidström och Camilla Ifvarsson 
(projektledare).
1.5.1 Studie om tillgänglig statistikFör att beskriva omfattningen av uppehållstillstånd för studier har statistik 
inhämtats över antalet gäststudenter från tredje land som anmäler sig, 
antas och registreras vid svenska lärosäten samt över hur många av 
19 3 § myndighetsförordningen (2007:515).
20 2 § förordningen (2007:996) med instruktion för Migrationsverket.
21 Förordningen (1993:1153) om redovisning av studier m.m. vid universitet och högskolor.
22 Prop. 2004/05:162, Ny värld – ny högskola, bet. 2005/06:UbU3, rskr. 2005/06:160.23 Prop. 2004/05:162, Ny värld – ny högskola, s. 66, bet. 2005/06:UbU3, rskr. 2005/06:160. 

dessa som beviljas uppehållstillstånd. Även information om återkallade 
uppehållstillstånd har inhämtats. Statistik har erhållits från VHS, 
Migrationsverket samt HSV och SCB (se bilaga 1).
1.5.2 Studie av anmälan, antagning och registrering av gäststudenter från 
tredje landRutiner och risker i förhållande till lärosätenas antagning, registrering 
och uppföljning av gäststudenter från tredje land har studerats utifrån 
dokument och intervjuer. Intervjuer har genomförts med företrädare för 
antagningsenheter vid lärosäten och för VHS, och HSV. Vidare har en enkät 
med öppna frågor skickats ut till 30 lärosäten (se bilaga 2). Dessa lärosäten 
tog emot 99 procent av de gäststudenter från tredje land som påbörjade en 
svensk utbildning under läsåret 2007/08.24 Samtliga lärosäten besvarade 
enkäten. För en sammanställning av resultatet från enkäten, se bilaga 3. 
1.5.3 Studie av utfärdandet av uppehållstillståndProcess, ansvarsfördelning och risker vid utfärdande av uppehållstillstånd 
har undersökts genom dokumentstudier samt intervjuer med representanter 
för Migrationsverket, Rikspolisstyrelsen, Polismyndigheten i Stockholms län, 
utlandsmyndigheter, Utbildningsdepartementet, Justitiedepartementet och 
Utrikesdepartementet. 
Telefonintervjuer har även gjorts med företrädare för tio 
utlandsmyndigheter för att undersöka vilka rutiner de har vid handläggning 
av uppehållstillstånd för studier, vad de anser ingår i uppdraget och vad 
de ser för risker i processen. Urvalet av utlandsmyndigheter baserades på 
de myndigheter som hanterar flest ansökningar om uppehållstillstånd för 
studier, borträknat USA. Studien omfattar utlandsmyndigheter i Pakistan, 
Nigeria, Iran, Kina, Bangladesh, Demokratiska republiken Kongo25, Indien, 
Ryssland, Turkiet och Mexiko. Tillsammans tog dessa emot 80 procent av de 
inkomna ärendena om uppehållstillstånd för studier år 2008. 
24 I urvalet ingår alla svenska universitet och högskolor exklusive konstnärliga utbildningar, Ersta 
Sköndal högskola och Idrottshögskolan.
25 Även sökande från Kamerun ansöker via Demokratiska republiken Kongo.

Rutiner vid handläggning och utfärdande av uppehållstillstånd för 
studier i andra EU-länder har studerats genom utskick av frågor via 
Europeiska migrationsnätverket26 (se bilaga 4). Kompletterande uppgifter 
har inhämtats ifrån migrationsmyndigheter i Finland, Nederländerna, 
Tyskland, Storbritannien och Frankrike. Motsvarande information har även 
inhämtats beträffande Norge. 
1.6 DispositionRapportens disposition följer processen från anmälan till utbildning till 
prövning av uppehållstillstånd och fortsatta studier. Efter ett inledande 
kapitel (kapitel 1) följer en redovisning av internationaliseringen av 
högre utbildning i statistiken och en analys av tillgänglig statistik för 
att skatta omfattningen av riskerna för missbruk av uppehållstillstånd 
för studier (kapitel 2). Kapitlet bygger i huvudsak på inhämtade och 
bearbetade statistiska data. Därefter beskrivs anmälan och antagning 
till högskoleutbildning (kapitel 3). I detta kapitel behandlas främst 
lärosätenas ansvar och uppgifter i samband med antagningen. De 
bygger bland annat på den enkät som har besvarats av 30 lärosäten. 
I det följande kapitlet (kapitel 4) beskrivs och redogörs för ansökan, 
handläggning och beslut om uppehållstillstånd. I detta kapitel redovisas 
utlandsmyndigheternas och Migrationsverkets ansvar. Kapitlet baseras 
på dokumentstudier och intervjuer med företrädare för Migrationsverket 
och för utlandsmyndigheterna. Vägen från inresa i Sverige till studier vid 
svenska lärosäten behandlas därefter (kapitel 5). Detta kapitel tar upp såväl 
polisens, lärosätenas som Migrationsverkets ansvar. Kapitlet bygger främst 
på intervjuer med berörda myndigheter samt på lärosätesenkäten. Slutligen 
följer granskningens slutsatser och rekommendationer (kapitel 6). I bilagor 
redovisas en analys av tillgänglig statistik (bilaga 1), lärosätesenkäten och 
resultatet av den (bilaga 2 och 3) samt en internationell jämförelse av rutiner 
vid handläggning av uppehållstillstånd för studier (bilaga 4).
26 Frågor har gått ut via e-post via Europeiska migrationsnätverket, SE EMN NCP. Kompletterande 
uppgifter har vidare lämnats av Legal and Country Information Unit, Finnish Immigration Service, 
Afdelning Uitvoeringsbeleid, IND, Immigration Policy, Home Office, Federal Office for Migration 
and Refugees och Département des statistiques, des études et de la documentation, Ministère de 
l’immigration, de l’identité nationale et du développement solidaire.

2 Statistiken över gäststudenter och 
ansökningar om uppehållstillstånd för 
studierI kapitlet ges en beskrivning av internationaliseringen inom den svenska 
högskoleutbildningen under senare år. Inledningsvis diskuteras det utbud 
av högskolekurser som riktar sig mot utländska sökande utifrån den enkät 
Riksrevisionen tillställt 30 lärosäten. Efterfrågan på studieplatser beskrivs 
därefter utifrån statistik över antalet anmälningar från utländska sökanden 
till lärosätena och utifrån antalet ansökningar om uppehållstillstånd för 
studier samt antalet studenter som slutligen registrerar sig vid lärosätena. 
Beskrivningen bygger på statistik från VHS och Migrationsverket samt HSV:s 
och SCB:s statistiska meddelanden. Kapitlet avslutas med en diskussion 
om det är möjligt att utifrån befintlig statistik uppskatta skillnaden mellan 
antalet uttagna uppehållstillstånd och antalet registrerade studenter. 
2.1 Internationalisering av högre utbildningEnligt regeringens strategi för internationalisering av den högre utbildningen 
ska Sverige vara ett attraktivt studieland för gäststudenter.27 Lärosätena 
ska bedriva ett aktivt internationaliseringsarbete, med syfte att främja 
utbildningens och forskningens kvalitet samt främja förståelsen för andra 
länder och för internationella förhållanden.28 Lärosätena har aktivt satsat 
på att öka intresset från gäststudenter, vilket också har gett resultat. Att 
söktrycket från utländska sökande är högt kan också förklaras med att både 
anmälan till en utbildning och själva utbildningen har varit kostnadsfri vid 
svenska lärosäten, till skillnad från förhållandet i många andra länder. 
27 Prop. 2008/09:175, Gränslös kunskap – högskolan i globaliseringens tid, bet. 2008/09:UbU19, rskr. 
2008/09:282 och 2008/09:283; prop. 2004/05:162, Ny värld – ny högskola, bet. 2005/06UbU3, 
rskr. 2005/06:160.28 Regleringsbrev för budgetåret 2009 avseende universitet och högskola m.m., s. 1.

2.1.1 Utbildningsutbud på engelskaAntalet kurser som ges på engelska vid svenska lärosäten har de 
senaste åren ökat markant såväl på grundnivå som på avancerad nivå. 
Utbildningarna vänder sig till både gäststudenter och svenska studenter. 
Av de tillfrågade lärosätena i Riksrevisionens enkät erbjuder alla utom 
två lärosäten engelskspråkiga utbildningar på avancerad nivå, det vill 
säga master- och magisterkurser. Det innebär att den sökande behöver 
ha flera års studier på högskolenivå för att vara behörig sökande. Krav 
ställs ofta även på specifik kunskap inom vissa områden. Högskoleverkets 
genomgång år 2007 visar att nästan två tredjedelar av program som leder till 
masterexamen ges på engelska.29 
Det finns ett brett utbud av engelskspråkiga kurser också på grundnivå, 
särskilt på mindre högskolor.30 De flesta lärosäten kräver särskild behörighet 
även på sina engelskspråkiga kurser på grundnivå. Det innebär att krav ställs 
på vissa förkunskaper, exempelvis språkfärdigheter i engelska i form av 
godkända resultat på internationellt erkända språktest.31 
Men det finns möjlighet att studera i Sverige även för gäststudenter 
som saknar specifika ämnes- och språkkunskaper och därmed endast har 
grundläggande behörighet. Vid de lärosäten som erbjuder engelskspråkiga 
kurser eller program som kräver grundläggande behörighet utgör dessa 
vanligen en liten andel av studieplatserna. Det finns dock några undantag. 
Som exempel kan nämnas Högskolan i Halmstad och Högskolan på 
Gotland där 40 procent av kursplatserna endast kräver grundläggande 
behörighet. Även Luleå tekniska universitet och Lunds universitet har en 
förhållandevis hög andel kursplatser som inte kräver särskild behörighet.32 
2.1.2 Antal utländska anmälningar till högskolestudierIntresset från utländska sökande för de kurser och program som erbjuds på 
engelska är stort. I år har hittills 95 000 anmälningar inkommit från sökande 
från tredje land. Drygt 10 procent av de sökande skickade in mer än en 
ansökan. Intresset var störst från sökande med ursprung i Pakistan, Nigeria 
och Indien. Dessa länder stod tillsammans för 60 procent av anmälningarna 
från tredje land.33 Som framgår av figur 2.1 har en exceptionell ökning 
skett sedan år 2006. En viktig orsak till den kraftiga ökningen inför läsåret 
29 HSV (2008), En högskola i världen – internationalisering för kvalitet, rapport 2008:15 R.
30 Lärosätesenkät fråga 1 a, se bilaga 2 och 3. 
31 Exempel på internationellt erkända språktest är TOEFL- och IELTS-tester.
32 Lärosätesenkät fråga 1 a och b, se bilaga 2 och 3.33 VHS statistikavdelning, 091118. Uppgifterna gäller ansökningar där någon handling skickats in, 
vilket innebär att ansökan behöver handläggas men samtidigt inte behöver betyda att ansökan är 
komplett.

2008/09 var att hela det svenska kursutbudet vid universitet och högskolor 
då öppnades för elektroniska ansökningar på engelska, vilket underlättade 
betydligt för sökande från utlandet.34Figur 2.1. Antalet inkomna anmälningar från sökande med utländska studiemeriter till 
svenska lärosäten 2006–2009Källa: VHS. 
Anmärkning: Antalet avser anmälningar med bifogade handlingar.
2.1.3 Ansökan om och beviljande av uppehållstillstånd 
Gäststudenter från tredje land som antas till svenska utbildningar måste 
beviljas uppehållstillstånd i Sverige innan de kan påbörja sina studier. 
Antalet ärenden om uppehållstillstånd för studier vid svenska lärosäten 
är enligt Migrationsverkets statistik mer än dubbelt så stort i dag som för 
tre år sedan. Under år 2009 har hittills nästan 16 000 ansökningar om 
uppehållstillstånd för studier inkommit, vilket framgår av figur 2.2.35 Av dessa 
har cirka 11 000 beviljats och drygt 10 000 personer av dessa har fått så 
kallade tillståndsmärken införda i sina pass, vilket medger inresa till Sverige 
och övriga Schengenländer. 
34 VHS statistikavdelning, 091118.35 Uppgifterna är baserade på Migrationsverkets databas där antalet fall sökts ut fördelat på 
nationalitet. Det händer att en sökande kan förekomma flera gånger under ett år, vilket gör 
att antalet ansökningar överstiger antalet sökande individer. Det betyder att 700–1 500 av antalet 
ansökningar och 400–500 av de beviljade ansökningarna på detta sätt har rensats bort. 

Figur 2.2. Antalet förstagångsansökningar om uppehållstillstånd för högskolestudier 
2006–2009
Källa: Migrationsverket.
Många studenter behöver förlänga sina uppehållstillstånd eftersom de 
läser längre utbildningar i Sverige. Antalet beviljade förlängningar av 
uppehållstillstånd har ökat, vilket framgår av figur 2.3. Hittills i år har nästan 
9 000 gäststudenter förnyat sitt uppehållstillstånd, vilket är fler än antalet 
beviljade förstagångssökande av uppehållstillstånd för studier.36 De sökande 
kommer vanligen från Pakistan, Kina, Nigeria, Indien, Iran och Bangladesh. 
Andelen bifallna förstagångsansökningar har de senaste åren legat 
relativt konstant kring 70 procent, men bifallsfrekvensen varierar kraftigt 
mellan olika länder. Exempelvis beviljas endast var tionde ansökan från 
Nigeria, och bifallsfrekvensen är också relativt låg vad gäller ansökningar 
från Pakistan.372.1.4 Registrerade gäststudenter vid svenska lärosätenNär en student har blivit antagen till en utbildning ska han eller hon 
registrera sig vid sitt lärosäte. Enligt statistik från HSV och SCB är i dag 
var fjärde nybörjarstudent som registrerar sig en gäststudent.38 Totalt 
36 Migrationsverkets statistikavdelning, 091111. Uppgifterna om antalet ansökningar gäller individer 
som för första gången sökt uppehållstillstånd i Sverige. Uppgifterna är rensade för att eventuellt 
flera ansökningar har skickats in under ett år och inkluderar inte anhörigansökningar.
37 Migrationsverkets statistikavdelning, 091023 och 091111. Jämför med kap. 2.2.38 I begreppet gäststudent inkluderas utbytesstudenter och så kallade free movers från både EU/ 
EES och tredje land. De flesta studerar endast en eller två terminer, vilket gör att 
gäststudenternas andel av antalet helårsstudenter är lägre än deras andel av det totala antalet 
studenter.

uppgick antalet registrerade gäststudenter vid svenska lärosäten till 31 000 
under läsåret 2007/08, varav 22 000 läste för första gången vid ett svenskt 
lärosäte. Det innebär att gruppen gäststudenter är tre gånger större i 
dag än för tio år sedan, vilket framgår av figur 2.3. Cirka 40 procent av 
gäststudenterna kom från tredje land.39 Samtliga gäststudenter utgör hela 60 
procent av alla masterstudenter. Inom vissa ämnen och på vissa lärosäten 
dominerar de mastersutbildningar helt.40Figur 2.3. Antalet gäststudenter registrerade vid svenska lärosäten 1998–2008
0 
5000 
10000 
15000 
20000 
25000 
30000 
35000 
1998/98 
1999/00 
2000/2001 
2001/2002 
2002/2003 
2003/2004 
2004/2005 
2005/2006 
2006/2007 
2007/2008 
Totalt antal 
gäststudenter 
Totalt antal 
gäststudenter från 
tredje land 
Varav studenter från 
tredje land för första 
gången registrerade 
vid svenska 
lärosäten 
Källa: HSV och SCB (2009), Internationell mobilitet i högskolan läsåret 2007/08, 
Statistiska meddelanden, UF 20 SM 0901, tabell 1 A och 1 B.
Den övervägande delen av gäststudenterna från tredje land har sitt hemland 
i Kina, Pakistan, Iran och Indien.41 Fram till början av 2000-talet deltog 
gäststudenter från tredje land ofta i utbytesprogram. Under de senaste åren 
har dock tillströmningen av så kallade free movers, det vill säga studenter 
som inte deltar i utbytesprogram, ökat kraftigt. I dag är cirka 75 procent av 
gäststudenterna från tredje land free movers. 
39 HSV och SCB (2009), Universitet och högskolor. Studenter och examina på grundnivå och 
avancerad nivå 2007/08, Statistiska meddelanden, UF 20 SM 0902.40 Vid Högskolan i Gävle var alla masterstudenter under läsåret 2007/08 gäststudenter och 
vid Blekinge tekniska högskola var endast en procent från Sverige. Även på KTH och Högskolan 
i Dalarna utgjorde gäststudenter cirka 90 procent av studenterna på program som leder till 
masterexamen. Denna bild överensstämmer med hur det ser ut på många av de mindre 
lärosätena. HSV 2009, Det första året med ny utbildnings- och examensnivå, Statistisk analys, 
2009/1.41 HSV och SCB (2009), Internationell mobilitet i högskolan läsåret 2007/08, Statistiska 
meddelanden, UF 20 SM 0901, tabell 1 A och 1 B.

Skillnaden mellan olika länder är dock stora, vilket framgår av tabell 
2.1. Gäststudenter från USA, Kanada och Australien läser vanligen inom 
utbytesprogram och stannar sällan längre tid än ett år. De gäststudenter som 
kommer från exempelvis Iran, Bangladesh, Nigeria, Kamerun samt Pakistan 
ingår däremot nästan aldrig i utbytesprogram utan kommer i stället som free 
movers.
Tabell 2.1. Gäststudenter från tredje land som deltog i akademisk utbildning läsåret 
2007/08
LandAntal gäststudenterVarav free movers (%)
Kina2 24085Pakistan1 69099Indien87089Iran860100USA81035Bangladesh540100Turkiet45048Kanada44033Australien42014Ryssland40070Nigeria390100Mexiko26048Kamerun250100Japan23046Övriga tredje land2730-

Källa: HSV och SCB (2009), Internationell mobilitet i högskolan läsåret 2007/08, 
Statistiska meddelanden, UF 20 SM 0901, tabell 1 B. 
En övervägande del av gäststudenterna från tredje land läser utbildningar 
som pågår mer än tre terminer. Under läsåret 2007/08 tog nära 1 800 
gäststudenter från tredje land en svensk examen, vilket är ca 50 procent av 
det totala antalet examina för samtliga gäststudenter. Många av dem som 
har tagit examen, blir kvar vid svenska lärosäten ännu en tid och många 
påbörjar en forskarutbildning. Var tredje nyantagen doktorand under åren 
2005–2007 var medborgare i ett annat land, och åtminstone hälften av dem 
hade sitt ursprung utanför EES och EU.42 
42 HSV (2009), Utländska doktorander i svensk forskarutbildning, rapport 2009:14 R, s. 17, 27–28 och 
83. En stor andel av de utländska doktoranderna har sitt ursprung i Kina, Iran, Indien och 
Pakistan.

2.2 Skillnaden mellan antalet beviljade uppehållstillstånd och 
antalet registrerade studenterStatistiken över sökande och antagna gäststudenter visar med all tydlighet 
den ökade arbetsbelastning berörda myndigheter har mött under senare 
år.43 Statistiken utgör ett viktigt underlag för en bedömning av omfattningen 
av riskerna för att uppehållstillstånd för studier utnyttjas på annat sätt än 
avsett, till exempel genom att en person tar ut sitt uppehållstillstånd och 
sedan reser in i Sverige utan att registrera sig som student vid ett svenskt 
lärosäte. Om antalet personer som har hämtat ut sina uppehållstillstånd 
överstiger antalet studenter registrerade vid svenska lärosäten ger det 
en indikation på en risk för missbruk. Inom ramen för granskningen 
har Riksrevisonen därför sammanställt aktuell statistik dels från 
Migrationsverket, dels från HSV och SCB. 
Ingen av de berörda myndigheterna kan i dag besvara en fråga om 
hur stor andel av dem som beviljats uppehållstillstånd för studier som 
också påbörjar studier eller frågan hur stor andel av dem som beviljats 
uppehållstillstånd som också reser in i Sverige. Migrationsverket gjorde år 
2005 en studie där uppgifter om personer som beviljats uppehållstillstånd 
från ett urval länder åren 2003–2004 samkördes med uppgifter om 
registrerade studenter vid svenska lärosäten.44 
Sedan några år tillbaka finns högskolestatistik på nationell nivå fördelad 
på utbytesstudenter och free movers. Från och med läsåret 2004/05 finns 
även statistik över gäststudenter fördelade på ursprungsland, kön, val 
av studieort och studieinriktning.45 På grundval av denna statistik och 
uppgifter från Migrationsverket har Riksrevisionen försökt att jämföra 
antalet gäststudenter som registrerat sig för studier vid ett svenskt lärosäte 
och antalet beviljade och uthämtade uppehållstillstånd. En utförligare 
presentation och en analys av statistiken finns i bilaga 1. 
Av jämförelsen, i bilaga 1, mellan antalet beviljade 
förstagångsansökningar om uppehållstillstånd för studier och antalet 
gäststudenter som för första gången registrerat sig för studier vid ett svenskt 
lärosäte, framgår att uppgifterna är mycket osäkra. Antalet registrerade 
förstagångsstudenter vid svenska lärosäten visar sig exempelvis överstiga 
43 Riksrevisionen (2008), Rekrytering av internationella studenter till svenska lärosäten, 
rapport 2008:22.44 Migrationsverket (2005), Uppföljning av beslut om uppehållstillstånd för studier, rapport HK 
11–2004–1728. Studien omfattade beviljade uppehållstillstånd från sökanden från Ghana, Indien, 
Iran, Kamerun, Kina, Nigeria, Pakistan, Ryssland och Turkiet under åren 2003–2004. 
45 HSV har i samarbete med SCB sedan år 2005 presenterat statistik över gäststudenter som 
inkluderar studenter som inte ingår i utbytesprogram. HSV och SCB (2004), Utländsk bakgrund 
för studerande i grundutbildning 2003/04 och forskarutbildning 2002/03, Statistiska 
meddelanden, UF 19 SM 0401; HSV och SCB (2006), Utländsk bakgrund för studerande i 
grundutbildning och forskarutbildning 2004/05, Statistiska meddelanden, UF 19 SM 601 och 
därefter.

det redovisade antalet uttagna uppehållstillstånd de två undersökta åren, 
vilket framgår av tabell 2.2. Antalet ansökningar om uppehållstillstånd för 
studier per kalenderår har jämförts med statistiken över gäststudenter från 
tredjeland per läsår. Skillnaderna i undersökningsperiod har valts eftersom 
Migrationsverkets ärendebehandling inför höstterminen handläggs under 
sommaren och den övervägande delen av ärendena inför vårterminen bör 
vara avgjorda före årsskiftet. 
Tabell 2.2. Antalet beviljade och uttagna uppehållstillstånd för studier samt registrerade 
gäststudenter i högskoleutbildning
20062007Avgjorda förstagångsansökningar om uppehållstillstånd 
för studier5 97010 400Bifallna förstagångsansökningar om uppehållstillstånd 
för studier4 2807 850Uttagna uppehållstillstånd för studier4 2207 360Gäststudenter från tredje land för första gången registrerade 
i svensk högskoleutbildning6 240*7 830*

Källa: Migrationsverket och HSV och SCB (2009).
Anmärkning: Uppgifterna gäller studier vid svenska lärosäten. Uppgifterna är rensade så att 
en individ endast förekommer registrerad som förstagångssökande den första gången den är 
registrerad som sökande. 
* = Registrerade studenter gäller läsåren 2006/07 och 2007/08, vilket antas motsvara 
Migrationsverkets ärendebehandling för kalenderåren 2006 och 2007. 
Antalet registrerade gäststudenter från tredje land 2006/07 överstiger 
till och med antalet avgjorda ansökningar om uppehållstillstånd i den 
redovisade statistiken år 2006. Skillnaderna blir ännu större då enskilda 
länder studeras separat.46 Utfallet är således inte rimligt. 
Riksrevisionen kan därmed konstatera, trots att viss förbättring skett 
av statistiken över gäststudenter, att det fortfarande inte är möjligt att få en 
tillförlitlig bild av skillnaderna mellan antal uttagna uppehållstillstånd och 
antal registrerade studenter utifrån de två olika statistikkällorna. Orsakerna 
till att den befintliga statistiken inte kan användas för detta syfte är för det 
första att populationen i statistiken över registrerade gäststudenter är något 
större än enbart de individer som finns registrerade i migrationsdatabasen 
med uppehållstillstånd för studier. För det andra är statistiken behäftad med 
felkällor, vilket närmare behandlas i bilaga 1. För att besvara frågan i vilken 
grad sökande som beviljats uppehållstillstånd för studier också påbörjar sina 
studier och i vilken mån de tar poäng krävs samkörningar av individdata från 
Migrationsdatabasen och från högskolestatistiken.
46 Exempelvis har Migrationsverket för år 2006 registrerat 10 uthämtade uppehållstillstånd från 
Bangladesh, medan Högskoleverket och SCB uppger att det fanns 201 för första gången 
registrerade studenter från Bangladesh som registrerats för första gången vid svenska lärosäten 
under läsåret 2006/07.

2.3 Sammanfattande iakttagelserI dag erbjuder svenska lärosäten ett brett utbud av kurser riktade till 
utländska sökande. Efterfrågan på dessa kurser är stor. På tre år har 
antalet sökande från tredje land ökat nästan fem gånger. I dag är var 
fjärde nybörjarstudent en gäststudent. Denna utveckling är i linje med den 
internationaliseringsstrategi som regeringen har fastslagit för den högre 
utbildningen. Gäststudenter från tredje land söker i stor utsträckning 
kurser på avancerad nivå som sträcker sig över flera terminer, och det stora 
flertalet väljer att stanna i Sverige under mer än ett år. Särskilt har antalet 
gäststudenter som inte deltar i något utbytesprogram ökat kraftigt. 
På grund av felkällor i statistiken över uppehållstillstånd och registrerade 
gäststudenter från tredje land går det i dag inte att avgöra hur många 
gäststudenter som, trots beviljade och uttagna uppehållstillstånd för 
studier, inte har registrerat sig vid något svenskt lärosäte. Därmed saknas 
underlag för en bedömning av riskerna för ett eventuellt missbruk av 
uppehållstillstånd för studier. Detta skulle kräva särskilda samkörningar av 
individdata.

3 Anmälan och antagning till 
högskoleutbildningDetta kapitel beskriver rutiner och risker i arbetet med lärosätenas antagning 
av studenter från tredje land. I kapitlet behandlas lärosätenas ansvar 
och uppgifter i samband med antagningen. Kapitlet bygger främst på 
dokumentstudier och den information som inhämtats genom svaren på den 
lärosätesenkät som Riksrevisionen genomfört. 
3.1 Regler för tillträde till högskolestudierRegler för tillträde till högskoleutbildning finns i högskolelagen, 
högskoleförordningen, HSV:s föreskrifter om grundläggande 
behörighet samt urval47 samt i respektive högskolas och universitets 
antagningsordning.48 För att antas till en högskoleutbildning krävs att vissa 
förkunskaper, så kallade behörighetskrav, är uppfyllda. Behörighetskraven 
delas in i grundläggande och särskild behörighet. 
I princip är tillträdesreglerna desamma för sökande med svenska meriter 
och sökande med utländska meriter. Bestämmelserna om grundläggande 
behörighet och särskild behörighet i högskoleförordningen är beträffande 
utländsk utbildning generellt hållna. Endera anges att den utländska 
utbildningen ska motsvara vissa krav eller att den sökande genom utländsk 
utbildning har förutsättningar att tillgodogöra sig utbildningen.49 Den 
högskola som anordnar utbildningen avgör vilka behörighetskrav som 
gäller, om inte annat följer av bestämmelserna i högskoleförordningen eller 
av föreskrifter meddelade av HSV.50 Om inte alla behöriga sökande till en 
utbildning kan tas emot, ska urval göras bland de sökande.51 
47 Högskoleverkets föreskrifter (HSVFS 1996:22) om grundläggande behörighet samt urval. 
Föreskrifterna ersätts 100101 av HSVFS (2009:1).
48 6 kap. 3 § högskoleförordningen (1993:100). I antagningsordningen regleras ansökan, behörighet, 
undantag från behörighetsvillkor, urval och hur beslut i dessa frågor fattas. För utbildning på 
grundnivå och avancerad nivå regleras även hur beslut om behörighet överklagas. Om inte annat 
följer av föreskrifter som meddelas av regeringen eller den myndighet som regeringen 
bestämmer, 4 kap. 2 § högskolelagen (1992:1434).
49 I 3 § i föreskrifterna (HSVFS 1996:22) om grundläggande behörighet preciseras förutsättningarna.
50 Om inte annat följer av föreskrifter som meddelas av regeringen eller den myndighet som 
bestämmer, 4 kap. 2 § högskolelagen (1992:1434); 7 kap. 4 och 37 §§ högskoleförordningen 
(1993:100).
51 4 kap. 3 § högskolelagen (1992:1434).

Frågor om antagning till utbildning avgörs av lärosätet.52 Beslut att 
en sökande inte uppfyller kraven på behörighet för att bli antagen till 
en utbildning på grundnivå eller avancerad nivå och beslut att inte göra 
undantag från behörighetsvillkor kan överklagas till Överklagandenämnden 
för högskolan.533.2 Ansvar för anmälan och antagningLärosätena ansvarar, i samverkan med VHS, för antagning av studenter.54 
Lärosätena ska bedriva utbildning och ansvara för att studenternas 
studiemeriter dokumenteras på ett säkert sätt.55 De ska i sin verksamhet 
sträva efter att alla studenter behandlas lika.56 Lärosätena ska såsom 
förvaltningsmyndigheter tillämpa förvaltningslagen.57 Även bestämmelserna 
i myndighetsförordningen om myndighetssamverkan och effektivitet gäller 
lärosätena.58 
3.3 AntagningsprocessenAlla kurser och program som erbjuds vid svenska lärosäten är öppna 
att söka för alla behöriga. De flesta lärosäten är med i det nationella 
antagningssamarbete som administreras av VHS via ett webbaserat 
antagningssystem (NyA). I detta ingår numera antagningen till 
engelskspråkiga program, vilka är av störst intresse för gäststudenter. 
3.3.1 Tidigarelagd antagningsomgångJämfört med bedömningen av svenska meriter ställer bedömningen av 
utländska meriter högre krav i termer av specialiserad kompetens och i fråga 
om tidsåtgång för bedömningen av handlingars äkthet. Det har därför varit 
förenat med stora svårigheter att hinna med hanteringen av gäststudenters 
52 7 kap. 4 och 37 §§ högskoleförordningen (1993:100). 
53 12 kap. 2 § högskoleförordningen (1993:100).
54 7 kap. 4 och 37 §§ högskoleförordningen (1993:100) och förordningen (2007:1291) med 
instruktion för Verket för högskoleservice (VHS).
55 1 kap. 4 § högskolelagen (1992:1434) och 2 kap. 1 § förordningen (1993:1153) om redovisning av 
studier m.m. vid universitet och högskolor.
56 1 kap. 5 a § högskolelagen (1992:1434), 1 kap 9 § högskoleförordningen (1993:100) och 3 kap. 14 § 
diskrimineringslagen (2008:567). 
57 Förvaltningslagen (1986:223).
58 Myndighetsförordningen (2007:515).

anmälan enligt samma tidsschema som för svenska sökande. Mot den 
bakgrunden har anmälningsperioden för engelskspråkiga program förlagts 
tidigare än för det svenska kursutbudet.59 
Inför antagningen vårterminen 2010 anges det tydligt på VHS:s 
webbportal att sökande från tredje land bör anmäla sig senast den 15 januari. 
De studenter som har anmält sig vid den tidiga antagningsomgången 
får sina antagningsbesked för höstterminen utsända i början av maj.60 
Processen mellan anmälan och att den sökande får sitt antagningsbesked 
är således i normalfallet cirka tre månader. Med tanke på handläggningen 
av uppehållstillstånd är det nödvändigt att gäststudenter från tredje land 
anmäler sig till kurser i januari avseende höstterminsstudier.61 
Det råder dock osäkerhet hos de inblandade myndigheterna om gällande 
reglering tillåter en strikt tillämpning av skilda antagningsomgångar för 
gäststudenter och andra studenter.62 Överklagandenämnden för högskolan 
har avvisat ett överklagande av ett beslut om avvisning av en sent inkommen 
anmälan under åberopande att beslutet inte är överklagbart.63 Detta har 
tolkats av några lärosäten som att studenten kan hindras från att söka vid 
den senare antagningsomgången. 
Trots försöken att tidigarelägga antagningsomgången för gäststudenter 
från tredje land är det fortfarande möjligt för alla att anmäla sig vid 
den ordinarie utlysningen den 15 april. I de fall detta sker blir tiden för 
bedömning av meriters värde och äkthet kort. Motsvarande problem 
uppstår för Migrationsverket och utlandsmyndigheterna vid behandlingen 
av ansökan om uppehållstillstånd för studier, i de fall det endast skiljer några 
veckor mellan den tidpunkt då den sökande får sitt antagningsbesked och då 
registrering ska ske vid lärosätet. 
De lärosäten som Riksrevisionen har inhämtat information från framför 
att sena anmälningar av gäststudenter från tredje land skapar problem kring 
antagningen. Några menar att det nationella antagningssystemet leder till 
att processen blir för långdragen och inte tillräckligt flexibel för att passa de 
särskilda utmaningar som internationell antagning för med sig.64 
59 Intervju med företrädare för VHS, 091026.60 Efterantagning sker fram till början av juli, enligt uppgift från https://www.studera.nu/ 
studera/1374.html, ”NonEEA students“, 091105.61 Enligt företrädare för Utbildningsdepartementet var det inför höstterminen 2009 cirka 1 500 
gäststudenter som ansökte i april.
62 Intervjuer med företrädare för VHS, 091023 och 091026, samt HSV, 091112.63 Överklagandenämnden för högskolan, beslut 091005.64 Lärosätesenkät fråga 1 f och g, se bilaga 2 och 3.

3.3.2 Kontroll av grundläggande och särskild behörighetSvenska studenters meriter såsom betyg och resultat från högskoleprov 
finns tillgängliga i nationella databaser. Gäststudenter från tredje land måste 
däremot skicka in merithandlingar till VHS för bedömning. Alla handlingar 
skannas in och blir därefter tillgängliga i digital form via databasen NyA.65 
Den grundläggande behörigheten bedöms centralt av lärosätenas så 
kallade virtuella organisation (VO och AkVO) som funnits sedan år 2007. VO 
ansvarar för utbildning på grundnivå och AkVO för utbildning på avancerad 
nivå. Den virtuella organisationen består av grupper av handläggare 
från lärosäten som samarbetar i bedömningen av sökande från ett visst 
geografiskt område. Inom gruppen bedöms gymnasiemeriter, språkprov och 
för avancerad nivå även utländska högskoleexamina och meriter. Grupperna 
bedömer handlingarnas äkthet och om meriterna kan motsvara svensk 
utbildning. VHS och HSV bistår lärosätenas handläggare med uppgifter om 
meritvärdet hos utländska gymnasiebetyg respektive högskoleutbildningar. 
En samordnad nationell bedömning av de sökandes meriter innebär 
att en bedömarkompetens har byggts upp och kan nyttjas av alla lärosäten 
oavsett storlek. I sina svar på Riksrevisionens enkät påpekar några lärosäten 
vikten av den kompetens som har upparbetats inom samarbetet kan 
behållas kontinuerligt år från år. Samarbetet bygger på att lärosätena kan lita 
på att representanter för andra lärosäten kan göra en korrekt bedömning av 
deras sökande.66 
Den särskilda behörigheten kontrolleras av respektive lärosäte. 
Lärosätena anger att de följer de rutiner som har utarbetats av den 
gemensamma virtuella organisationen, VHS och SUHF67 för arbete med 
bedömning av meriter och antagning.683.3.3 Kontroll av handlingars äkthetKontroll av handlingars äkthet görs av den virtuella organisationen och 
av lärosätenas antagningsenheter för respektive del som de ansvarar 
för. Handlingar granskas genom en rad åtgärder. Det kan vara syning av 
stämplar eller jämförande kontroll mot handlingar från utfärdande 
65 I NyA finns uppgifter om namn, det specifika anmälningsnumret, tillfälligt personnummer, den 
sökandes adress samt sökta lärosäten och utbildningar.
66 Lärosätesenkät fråga 1 d, se bilaga 2 och 3.67 Sveriges universitets- och högskoleförbund.
68 Lärosätesenkät fråga 1 d, se bilaga 2 och 3. De riktlinjer som finns för samarbetet 
rörande antagning till program som leder till masterexamen från AkVO/UAM (utländska 
bedömningshandboken för akademiska meriter) och gruppmanualer för respektive landområde 
används. Andra källor och databaser, såsom World Higher Education Database (WHED) och 
HSV:s bedömningsportal, används också kontinuerligt vid handläggning av utländska meriter.

universitet. Flera lärosäten uppger i enkäten att det kan vara svårt att göra 
dessa kontroller av handlingar, eftersom de är inskannade som svartvita 
kopior i databasen NyA.69 
För att komma till rätta med problem med falska handlingar har i 
vissa fall verifiering via utfärdande myndighet införts. Som exempel kan 
nämnas att AkVO verifierar högskoleexamina från Pakistan via deras 
register över examina och andra studiemeriter som administreras av den 
centrala myndigheten Higher Education Commission. Den sökande tar själv 
kontakt med myndigheten för att få ut den handling som styrker dennes 
merithandlingar och skickar in den med ansökan. I andra länder, som 
Nigeria och Kamerun, tas direktkontakt med lokala lärosäten för bedömning 
av merithandlingars äkthet. I dessa fall blir de svenska lärosätenas 
handläggare beroende av efterforskningar som görs lokalt, och det kan ta 
lång tid att få ett besked. En del utländska lärosäten vill också ha betalt 
för det kontrollarbete de utför, vilket ytterligare försvårar denna form av 
verifiering.70 
Tre lärosäten71 anger i enkäten att inresande studenter får uppvisa 
originalhandlingar som jämförs med inskickade kopior vid ankomsten 
till lärosätet. Registrering i Ladok, eller ett lokalt system, görs först då 
originaldokumenten har jämförts med kopiorna. Om dokumenten visar sig 
vara felaktiga innebär det att en student kan vara utan studieplats men ändå 
ha uppehållstillstånd för studier. För att återkalla uppehållstillståndet krävs 
att lärosätet rapporterar informationen till Migrationsverket. 
För att uppfylla kraven på engelskkunskaper behöver den sökande 
uppvisa godkända internationella prov72 eller meriter motsvarande 
gymnasiekunskaper i ämnet. Det händer att utlandsmyndigheter kontaktar 
VHS eller lärosäten för att de anser att den sökande har bristande 
språkkunskaper. Men om handlingarna bedöms som äkta och den sökandes 
identitet anses vara fastställd kan dessa påpekanden inte beaktas i 
meritbedömningen.73 
69 Lärosätesenkät fråga 1 f, se bilaga 2 och 3.70 Intervju med företrädare för KTH, 091009.71 Handelshögskolan i Stockholm, Högskolan i Jönköping och Linköpings universitet. 
Lärosätesenkät fråga 1 d, se bilaga 2 och 3.72 Exempelvis IELTS- eller TOEFL-tester.
73 Intervjuer med företrädare för KTH, 091009, samt VHS, 091023 och 091026. 

3.4 Administrativa konsekvenser och samverkan med andra 
myndigheterI antagningen av gäststudenter från tredje land samarbetar lärosätenas 
antagningsorganisation med flera myndigheter utanför sektorn. 
Variationen i lärosätenas svar är dock stor. Några anger endast kontakter 
med Migrationsverket. Andra anger en lång rad av myndigheter som de 
samarbetar med, exempelvis Skatteverket, Svenska institutet, Internationella 
programkontoret och utlandsmyndigheter. De flesta nämner samarbete med 
VHS, HSV, andra lärosäten och Migrationsverket.74 
3.4.1 Lärosätenas samverkan med MigrationsverketMigrationsverket har genomfört insatser för att utveckla arbetet med 
studerandeärenden. I årsredovisningen för 2008 skriver verket att 
viss samverkan med universitet och högskolor har inletts i syfte att 
förenkla handläggningen och bättre tillgodose de studerandes krav.75 
Migrationsverket har exempelvis ordnat ett seminarium med syfte att 
öka lärosätenas kunskap och förståelse för ärendegången avseende 
uppehållstillstånd för studier. 
Försök med ett tätare samarbete mellan lärosäten för att korta 
handläggningstiden vid ansökningar om uppehållstillstånd för 
studier planeras för vårterminen 2010 tillsammans med Chalmers 
tekniska högskola.76 Vidare underlättas informationsutbytet i och med 
Migrationsverkets deltagande i Forum för internationalisering. 
Av de lärosäten som har besvarat Riksrevisionens enkät uppgav tre att 
samarbetet med Migrationsverket fungerar bra, och ett lärosäte anger att 
samarbetet har förbättrats den senaste tiden. Av enkätsvaren från övriga 
lärosäten framgår önskemål om ett ökat samarbete och tätare kontakt 
med Migrationsverket. De lyfter även fram vikten av att verket känner 
till lärosätenas ärendehantering i samband med antagning. Årliga eller 
terminsvisa möten mellan företrädare för lärosätena och Migrationsverket 
efterlyses, vilket liknar de rutiner som det finska Migrationsverket har 
infört.77 Vidare framförde ett lärosäte att Migrationsverkets webbplats är 
svåröverskådlig.78 
74 Lärosätesenkät fråga 3 a, se bilaga 2 och 3.75 Migrationsverkets (2008), Årsredovisning för 2008, s. 53.76 Intervju med företrädare för Migrationsverket, 091016.77 Se bilaga 4.78 Lärosätesenkät fråga 3 c och d, se bilaga 2 och 3. Tre lärosäten valde att inte besvara frågan eller 
att besvara frågan om samarbetet med Migrationsverket och andra myndigheter fungerar 
med ”vet ej”. Hälften av dem som har svarat på frågan mer uttömmande har angett att de 
önskar en större tydlighet och ett utökat samarbete, gärna där representanter från lärosäten och 
Migrationsverket träffas regelbundet. De övriga svarande tar upp problem som främst rör andra 
myndigheter eller mer avgränsade problem i fråga om tredjelandsstudenter.

3.4.2 Lärosätenas samverkan med utlandsmyndigheterVid bedömningen av utländska meriter samverkar lärosätena endast 
undantagsvis med utlandsmyndigheterna. I dag gör lärosätena en 
bedömning av den sökandes språkkunskaper utifrån examina och 
dokumenterade språktester. Ansökan om uppehållstillstånd kan lämnas 
in till utlandsmyndigheterna vid ett personligt besök, och när utredningen 
kräver det kan en sökande intervjuas. I vissa fall ifrågasätts på grund av 
bristande språkkunskaper att den sökande har antagits på korrekta grunder. 
En grundförutsättning för att uppehållstillstånd för studier ska beviljas 
är att den sökande har för avsikt att studera. Om det kan ifrågasättas 
ska en närmare utredning ske. Här menar lärosätena att det inte ingår i 
utlandsmyndigheternas uppdrag att bedöma grunden för antagning, vilket 
det inte heller gör.79 Däremot är det viktigt att klargöra hur information om 
falsk identitet eller förfalskade handlingar ska föras över till lärosätena så att 
den kan beaktas i antagningsprocessen. I exempelvis Frankrike samverkar 
lärosätena och utlandsmyndigheterna mer uttalat för att effektivisera 
antagnings- och ansökningsprocesserna (se bilaga 4).
3.4.3 Berörda myndigheters behov av informationI dag har vare sig Migrationsverket eller utlandsmyndigheterna tillgång till 
databaserna NyA eller Ladok. Ladokkonsortiet80 har gjort en framställan 
till regeringen om ett ökat informationsutbyte mellan svenska och 
utländska lärosäten samt mellan myndigheter som fattar beslut i frågor 
relaterade till högskolestudier.81 VHS lämnar redan i dag ut information 
om antalet antagna till Migrationsverket genom listor på antagna 
studenter från databasen NyA.82 År 2007 gjorde VHS en framställan till 
regeringen som avser att öka möjligheten till direkt informationsutbyte med 
Migrationsverket.83 Denna har ännu inte behandlats av Regeringskansliet. 
Utlandsmyndigheterna uppger vid intervjuer till Riksrevisionen att 
deras arbete skulle underlättas väsentligt om prognoser över sökande och 
antagna översändes från VHS till berörda utlandsmyndigheter tidigare än 
när informationen blir offentlig. Tillgång till löpande information från NyA i 
realtid så att utlandsmyndigheterna kan hinna förbereda sig för ett eventuellt 
högt söktryck vore värdefullt. 
79 Intervju med företrädare för KTH, 091009, och lärosätesenkät fråga 3 c och d, se bilaga 2 och 3.80 Ladok är det system som används för att dokumentera de studerandes närvaro och resultat inom 
högre utbildning. Systemet ägs av högskolorna tillsammans genom ett konsortium.
81 Hemställan om ändring i Förordning (1993:1153), om redovisning av studier m.m. vid universitet 
och högskolor, Ladokkonsortiet dnr. UMU 105–2143–09.82 Telefonintervju med företrädare för VHS, 091026, och intervju med företrädare för 
Migrationsverket, 091016.83 Framställan om ändring i Förordning (1993:1153) om redovisning av studier m.m. vid universitet 
och högskolor, dnr. VHS 10–430–07.

3.5 Sammanfattande iakttagelserLärosätena har med avseende på antalet gäststudenter lyckats väl med 
att bidra till en ökad internationalisering av den högre utbildningen. Det 
finns flera vinster med det ökande antalet gäststudenter, men mängden 
ansökningar gör också att antagningssystemet behöver utvecklas för 
att ansökningsprocessen ska hanteras på bästa sätt. Vissa vidtagna 
åtgärder har effektiviserat antagningsprocessen. Den gemensamma 
antagningshanteringen förbättrar exempelvis förutsättningarna att bedöma 
merithandlingars äkthet genom att kunskaps- och erfarenhetsutbyte kan 
ske samtidigt som även mindre lärosäten har möjlighet att få tillgång till 
fördjupad kompetens på området. 
Fortfarande finns dock problem som behöver lösas. Bedömningen 
av ansökningshandlingars äkthet är ett kvarstående problem även om 
vissa åtgärder vidtagits. Här kan samarbetet mellan lärosätena och 
utlandsmyndigheterna stärkas ytterligare för att effektivisera handläggningen 
och minska risken att sökande antas på felaktiga grunder. 
Vidare är berörda myndigheter såsom lärosäten, VHS och HSV osäkra 
på om gällande regelverk tillåter att gruppen gäststudenter från tredje land 
särbehandlas och om de kan avvisas vid den ordinarie anmälningsperioden 
och istället hänvisas till en tidigare anmälningsperiod. Ett sådant förfarande 
skulle säkra att det fanns tid för såväl merit- och äkthetsbedömning som 
ansökan om uppehållstillstånd. 
Vidare skulle utlandsmyndigheternas resursplanering underlättas om 
statistik över sökandevolymer och antagning kommunicerades i ett tidigt 
skede från VHS.

4 Ansökan och handläggning av 
uppehållstillstånd för studier 
I detta kapitel beskrivs regelverket med avseende på uppehållstillstånd för 
studier. I kapitlet redovisas Migrationsverkets och utlandsmyndigheternas 
ansvar och uppgifter i handläggningsprocessen. Kapitlet bygger i huvudsak 
på studier av dokument samt intervjuer vid Migrationsverket och med tio 
utlandsmyndigheter.
4.1 Regler för uppehållstillstånd för studierEnligt utlänningslagen får ett tidsbegränsat uppehållstillstånd beviljas 
en utlänning som önskar vistas i Sverige för studier.84 För vistelser 
som överstiger tre månader uppställs enligt huvudregeln krav på 
uppehållstillstånd.85 Den som vill ha uppehållstillstånd ska enligt 
huvudregeln ha ansökt om och beviljats ett sådant tillstånd före inresan 
i landet.86 Vidare anger utlänningsförordningen att en utlänning som har 
för avsikt att studera i Sverige och har antagits till högskoleutbildning här, 
under vissa förutsättningar ska beviljas uppehållstillstånd för studietiden. 
För att uppehållstillstånd ska beviljas ska sökanden ha sin försörjning under 
studietiden och sin återresa tryggad, ha en heltäckande sjukförsäkring 
som gäller i Sverige och inte utgöra ett hot mot allmän ordning, allmän 
säkerhet eller folkhälsa. Försörjningen ska vara tryggad genom egna 
medel, stipendium eller på annat liknande sätt.87 I Migrationsverkets 
föreskrifter anges att kravet på tryggad försörjning ska anses uppfyllt om 
den gäststuderande förfogar över minst 7 300 kr i månaden under minst tio 
månader per år.8884 5 kap. 10 § utlänningslagen (2005:716).
85 2 kap. 5 § utlänningslagen (2005:716).
86 5 kap. 18 § utlänningslagen (2005:716).
87 4 kap. 5 § utlänningsförordningen (2006:97).
88 Migrationsverkets föreskrifter (MIGRFS 04/2006) om försörjningskravet för utomnordiska 
gäststuderande som inte omfattas av EES-avtalet.

Uppehållstillstånd för studier ska beviljas för minst ett år eller den 
kortare tid som studierna avser. Pågår studierna längre tid än ett år ska 
tillståndet förlängas med ett år i taget eller den kortare tid som studierna 
avser.89 
Beslut att avslå en ansökan om uppehållstillstånd får överklagas 
till en migrationsdomstol.90 Vidare kan Migrationsöverdomstolen ge 
prövningstillstånd och, som högsta och sista instans, pröva beslut som 
fattas i migrationsdomstolarna.
4.2 Migrationsverkets och utlandsmyndigheternas ansvarMigrationsverket är förvaltningsmyndighet för frågor som bland annat rör 
uppehållstillstånd för studier91, och i deras uppdrag ingår att fatta beslut om 
uppehållstillstånd.92 I processen för uppehållstillstånd ska Migrationsverket 
samverka med andra ansvariga myndigheter inom området så att 
förutsättningar skapas för ett effektivt genomförande av verksamheten.93 
Migrationsverket utformar en handbok för de utlandsmyndigheter som 
vanligen bistår verket i handläggningen av dessa ärenden. 
Utlandsmyndigheterna handlägger ärenden enligt 
utlänningslagstiftningen och biträder Migrationsverket med utredning i 
sådana ärenden.94 Utlandsmyndigheternas bemyndiganden i samband 
med studenters ansökan om uppehållstillstånd för studier anges i 
Migrationsverkets föreskrifter.95 Därtill har Migrationsverket utformat 
vägledning till utlandsmyndigheterna i en handbok för handläggning av 
migrationsärenden vid utlandsmyndigheter.96 
89 4 kap. 5 § andra stycket utlänningsförordningen (2006:97).
90 14 kap. 3 § utlänningslagen (2005:716).
91 1 § förordningen (2007:996) med instruktion för Migrationsverket.
92 5 kap. 20 § utlänningslagen (2005:716).
93 Förordningen (2007:996) med instruktion för Migrationsverket.
94 7 a § förordningen (1992:247) med instruktion för utrikesrepresentationen.
95 Migrationsverkets föreskrifter (MIGRFS 02/2007) med bemyndigande för utlandsmyndigheter 
att bevilja uppehållstillstånd för studenter vid Världssjöfartsuniversitetet i Malmö, 
Migrationsverkets föreskrifter (MIGRFS 03/2007) med bemyndigande för Sveriges ambassad 
i Peking att bevilja uppehållstillstånd för studerande och Migrationsverkets föreskrifter (MIGRFS 
04/2007) med bemyndigande för svenska utlandsmyndigheter att bevilja uppehållstillstånd för 
vissa studerande.
96 Migrationsverket (2009), Migrationsverkets handbok för handläggning av migrationsärenden vid 
utlandsmyndigheterna, 090529.

Sammanfattningsvis är det utlandsmyndigheterna som bereder 
ärendena, och i de flesta fallen är det Migrationsverket som fattar besluten 
gällande ansökningarna om uppehållstillstånd för studier. I vissa ärenden 
kan dock utlandsmyndigheterna fatta beslut.97 
4.3 AnsökningsprocessenNär en person från tredje land erhållit beslut om antagning till studier 
är nästa steg att ansöka om uppehållstillstånd. Sammantaget kan 
handläggningen av en ansökan om uppehållstillstånd variera mellan ett par 
veckor och upp till två månader.984.3.1 Inlämning av ansökanAnsökan om uppehållstillstånd för studier lämnas eller skickas in till en 
svensk utlandsmyndighet i sökandens hemland eller i det land där sökanden 
annars är stadigvarande bosatt.99 Vissa utlandsmyndigheter kräver att 
ansökan lämnas in personligen.100 
Ansökan ska göras på en särskild blankett, och flera dokument ska 
bifogas såsom kopia av pass, två fotografier i passformat, antagningsbesked 
till utbildning, intyg om innehav av sjukförsäkring101 samt kontoutdrag som 
styrker att den sökande har medel för försörjningen under hela studietiden. 
När ansökan har inkommit till utlandsmyndigheten och avgiften som för 
närvarande är 1 000 svenska kronor har erlagts, påbörjas handläggningen av 
utlandsmyndigheten. Ansökan registreras då i det nationella datasystemet 
för viseringsärenden, Wilma. 
97 Migrationsverkets föreskrifter (MIGRFS 03/2007) med bemyndigande för Sveriges ambassad 
i Peking att bevilja uppehållstillstånd för studerande. Ambassaden i Peking har ett generellt 
bemyndigande att fatta beslut om uppehållstillstånd för studerande som har antagits för 
studier vid högskola eller universitet. Studierna får omfatta såväl grundutbildning som master- 
och doktorandutbildning. Om ambassaden anser att en ansökan om uppehållstillstånd inte kan 
beviljas eller är osäker på hur en ansökan bör bedömas, ska den överlämnas till Migrationsverket 
för beslut.
98 Migrationsverket (2009), Ansökningsprocessen i ärenden om uppehållstillstånd för gäststudier, 
dnr 13–2009–19302, s. 7–28. 
99 4 kap. 20 § utlänningsförordningen (2006:97).
100 I de flesta fall kan det göras vid ett spontanbesök, men vid utlandsmyndigheten i exempelvis 
Nigeria krävs att tid bokas inför besöket. Väntetiderna för att få lämna in sin ansökan varierar 
mellan en vecka och en månad. Migrationsverket (2009), Ansökningsprocessen i ärenden om 
uppehållstillstånd för gäststudier, dnr 13–2009–19302, s. 1–2.101 Om uppehållstillståndet avser studier som varar kortare tid än ett år. 

4.3.2 Beredning av ansökan av utlandsmyndighetEn grundläggande förutsättning vid prövningen är att den sökande ska 
ha för avsikt att studera i Sverige. Om tveksamhet råder kring detta ska 
omständigheterna dokumenteras enligt Migrationsverkets handbok för 
handläggning av migrationsärenden vid utlandsmyndigheter. 
Utlandsmyndigheten granskar att ansökningshandlingarna om 
uppehållstillstånd är korrekt ifyllda och att relevanta dokument är bifogade. 
Därefter görs i vissa fall en bedömning av handlingarnas äkthet. 
Rutinerna för att bedöma handlingarnas äkthet varierar mellan de olika 
utlandsmyndigheterna. Av de utlandsmyndigheter som Riksrevisionen 
har intervjuat uppger fyra av tio att handlingarna endast kontrolleras i de 
fall det misstänks att de är oriktiga i något avseende. I Migrationsverkets 
handbok anges, beträffande uppgifter om falska handlingar, att dessa bör 
dokumenteras av utlandsmyndigheten. För att de ska kunna få någon 
betydelse och beaktas i Migrationsverkets prövning krävs att de utreds 
och dokumenteras ordentligt. Flera av de problem som de svenska 
utlandsmyndigheterna möter i handläggningen av uppehållstillstånd för 
studier är giltiga även för ambassader från andra länder. I dag utbyter 
beskickningarna för Schengenländerna erfarenheter med varandra i fråga 
om viseringar. De utlandsmyndigheter som intervjuats i denna granskning 
lyfter framför allt fram två moment som särskilt problematiska. Dessa är 
verifiering av bankhandlingar och intervjuer med den sökande. 
Verifiering av bankhandlingarI vilken mån försörjningskravet är uppfyllt undersöks utifrån inlämnade 
kontoutdrag. I kontrollen ingår i vissa fall en ytterligare undersökning av att 
gäststudenten förfogar över de tillgångar som uppgivits. Det finns dock inga 
krav på hur lång tid pengarna ska ha funnits på kontot, vilket förekommer i 
andra länder.102 
Verifiering av bankhandlingar är ofta ett tidskrävande moment. 
Bankernas svarstid varierar betydligt mellan olika länder, och ett svar kan 
dröja allt från en dag till två veckor.103 I vissa fall lämnar bankerna inte ut 
uppgifter på grund av banksekretess, och korruption ökar risken för att 
uppgifterna är falska. Detta tillsammans med tidsbrist gör att inte alla 
utlandsmyndigheter regelmässigt kontrollerar inlämnade kontoutdrag. 
Problemen med verifiering av bankkonton är allmänt förekommande 
102 I Storbritannien ställs krav på att tillgångarna ska ha funnits på kontot minst 28 dagar 
(se bilaga 4).
103 Migrationsverket (2009), Ansökningsprocessen i ärenden om uppehållstillstånd för gäststudier, 
dnr 13–2009–19302, s. 3.

enligt de utlandsmyndigheter som Riksrevisionen talat med. Fyra av tio 
utlandsmyndigheter uppger därtill att de inte kontrollerar kontoutdrag. 
För att komma till rätta med svårigheterna kring verifieringen har 
andra länder ställt krav på att gäststudenternas tillgångar som ska täcka 
försörjningskravet överförs till studielandet.104 En överföring till en svensk 
bank förhindras dock av att det krävs ett personligt besök vid banken för att 
öppna ett konto.105 
Intervju med den sökandeVid vissa utlandsmyndigheter görs en kort intervju med samtliga sökande, 
medan andra genomför intervjuer enbart om de bedömer att det föreligger 
tveksamheter kring ansökan. Uppgifterna som lämnas av sökanden vid en 
intervju bidrar till det underlag som behövs för prövningen av ansökan. 
I de fall det finns tveksamheter kring syftet med ansökan kan frågor 
ställas exempelvis beträffande valet av studier och avsikterna med dessa. 
Utlandsmyndigheter som inte intervjuar de sökande har små möjligheter 
att utreda en sökandes avsikt att studera, vilket är en grundläggande 
förutsättning för att uppehållstillstånd ska beviljas. 
Utlandsmyndigheterna uppger att anledningen till att de inte 
regelmässigt gör intervjuer framför allt är tidsbrist. Det finns en strävan att 
minska handläggningstiden i enlighet med Migrationsverkets regleringsbrev, 
vilket innebär en målkonflikt mellan att korta handläggningstiderna och att 
genomföra ett grundligt verifieringsarbete. 
Enligt Migrationsverkets handbok bör omständigheter kring bristande 
språkkunskaper dokumenteras, men för att det ska få någon betydelse krävs 
en närmare utredning. Flera utlandsmyndigheter upplever dock att deras 
utredningar inte har haft någon betydelse. Fyra av tio utlandsmyndigheter 
uppger att de tidigare har gjort muntliga utredningar och intervjuer med 
samtliga sökanden, men säger sig ha upphört med detta under år 2009 
efter att anvisning lämnats från Migrationsverket om att utredning bara 
ska göras vid misstanke om oegentligheter mot den sökande. Flera av de 
utlandsmyndigheter som Riksrevisionen har talat med menar att handboken 
är otydlig i fråga om hur intervjuer ska genomföras, och att det är oklart 
vilken utredning som Migrationsverket anser vara tillräcklig för att en 
ansökan ska avslås. 
104 I exempelvis Norge och Nederländerna ställs krav på att gäststudentens tillgångar som ska 
täcka försörjningen under studietiden ska överföras till ett bankkonto i gäststudentens namn eller 
i lärosätets namn (se bilaga 4).
105 Enligt telefonsamtal med företrädare för Handelsbanken och Danske bank med hänvisning till 
tredje penningtvättsdirektivet, direktiv 2005/60/EG om åtgärder för att förhindra att det 
finansiella systemet används för penningtvätt och finansiering av terrorism; prop. 2008/09:70, 
Genomförande av det tredje penningtvättsdirektivet, bet. 2008/09:JuU13, rskr. 2008/09:163.

Brist på tid för de ytterligare utredningar som skulle behöva göras 
bidrar till att informationen inte heller förs vidare till lärosätena. Endast 
en av de intervjuade ambassaderna återför information kring befarade 
förfalskningar till det berörda lärosätet eller VHS. För övriga intervjuade 
utlandsmyndigheter saknas det såväl rutiner som kontaktpunkter för ett 
sådant informationsutbyte.
4.3.3 Migrationsverket beslutarNär en utlandsmyndighet handlagt ärendet förs det över till 
Migrationsverket. De inkommande ansökningarna fördelas på de fyra 
tillståndsenheterna i Norrköping, Umeå, Örebro och Växjö utifrån vilka 
lärosäten ansökan gäller. Migrationsverkets organisation med fyra 
tillståndsenheter som prövar förstagångsansökningar om uppehållstillstånd 
för gäststudenter infördes i april år 2007.106 
Innan beslut fattas, registreras och granskas ansökan och de inskickade 
handlingarna. Exempelvis kontrolleras den sökande mot översända listor 
över antagna studenter från VHS, och eventuella kompletteringar tas in. 
Migrationsverket gör även en kontroll mot Schengens informationssystem 
(SIS).107 Om den sökande tidigare har varit i Sverige, görs även en 
kontroll mot polisens misstanke- och belastningsregister. Därefter fattar 
Migrationsverket beslut om uppehållstillstånd, vilket rapporteras till 
utlandsmyndigheten som i sin tur meddelar den sökande. Om ansökan 
bifalls, förses den sökandes pass med ett tillståndsmärke där det framgår 
att personen har uppehållstillstånd. Om Migrationsverket avslår ansökan, 
underrättas den sökande om beslutet och får samtidigt information om att 
beslutet kan överklagas. 
Ansökan om förlängning lämnas in direkt till Migrationsverket. För en 
förlängning krävs att inskickade handlingar styrker tillräckliga studieresultat. 
Kraven för förlängning är i övrigt desamma som när uppehållstillstånd för 
studier söks första gången. 
Migrationsverket har kunnat korta handläggningstiderna, vilket också 
är ett uttalat mål i Migrationsverkets regleringsbrev.108 År 2009 fattades 93 
procent av besluten som rörde förstagångssökande inom tre månader. Detta 
kan jämföras med att Migrationsverket året innan hade en beslutsgrad på 80 
procent av förstagångssökningar inom tre månader trots att sökandetrycket 
var något lägre.109106 Migrationsverket (2007), Verksamhetsområdeschefens beslutsprotokollserie, VC 6/2007.107 4 kap. 21 § utlänningsförordningen (2006:97).
108 Regleringsbrev för budgetåret 2009 avseende Migrationsverket, s. 4.109 Enligt statistik över inkomna och avgjorda ärenden 091001, studerandeenheten, 
Migrationsverket.

4.4 Samverkan mellan Migrationsverket och 
utlandsmyndigheternaMajoriteten av utlandsmyndigheterna uppger att samarbets- och 
informationsrutinerna mellan dem och Migrationsverket fungerar bra eller 
ganska bra. Ett par av dem uppger att det nu fungerar bättre än tidigare. Det 
finns emellertid, enligt utlandsmyndigheterna, brister i Migrationsverkets 
handbok som behöver åtgärdas. 
Av de utlandsmyndigheter som Riksrevisionen har intervjuat efterfrågar 
sju av tio tydligare anvisningar från Migrationsverket. Främst menar de att 
handboken bör förtydligas när det gäller när och hur de ska göra intervjuer 
och utredningar för att det ska utgöra ett tillräckligt beslutsunderlag för 
Migrationsverket. Tydligare information efterlyses om hur denna information 
ska föras vidare. Därtill framförs synpunkter på att intervjuformuläret 
behöver utvecklas väsentligt. 
Andra frågor som behöver utvecklas är om verifiering av 
ansökningshandlingarna är obligatorisk exempelvis gällande 
försörjningskravet samt hur kontroll ska ske i länder med korruption och när 
uppgifterna inte kan erhållas på grund av sekretess. 
4.5 Sammanfattande iakttagelserMigrationsverket har under de senaste åren behövt behandla ett ökande 
antal ansökningar om uppehållstillstånd för studier. Migrationsverket har 
samtidigt ökat andelen ärenden som behandlas inom den tidsram som krävs 
för att studenten ska komma i tid till kursstart. 
Flera problem kvarstår dock att lösa. Migrationsverkets 
handbok om vilka utredningsinsatser som krävs vid bristfälliga 
språkkunskaper och om hur bedömningen av handlingars äkthet ska 
ske är enligt utlandsmyndigheterna knapphändiga och otillräckliga. 
Utlandsmyndigheterna saknar i vissa fall metoder att genomföra en grundlig 
bedömning. Det är i vissa länder i praktiken omöjligt att genomföra den 
kontroll av bankkonton som krävs. Utan utvecklade och landsspecifika 
metoder för att verifiera banktillgångar kan därmed inte kontrollen av om 
försörjningskravet är uppfyllt genomföras på ett tillfredsställande sätt. 
Vidare har Migrationsverket och därmed även utlandsmyndigheterna, 
enligt Migrationsverkets regleringsbrev, krav på att ytterligare korta 
handläggningstiderna så att studenten ska komma i tid till kursstart. Detta 
krav kan ibland komma i konflikt med kraven på verifiering och kontroll av 
inlämnade ansökningshandlingar. 
En ökad samverkan mellan Migrationsverket, utlandsmyndigheterna 
och lärosätena skulle kunna minska risken för att sökande beviljas 
uppehållstillstånd på felaktiga grunder.

5 Inresa i Sverige, studiestart och fortsatta 
studierDetta kapitel beskriver processen från att en gäststudent från tredje land 
anländer till Sverige till att han eller hon registrerar sig samt påbörjar och 
fortsätter sina högskolestudier. Vidare behandlas myndigheternas arbete 
med uppföljning av gäststudenter från tredje land. Kapitlet bygger vid 
sidan av dokumentstudier i huvudsak på intervjuer med företrädare för 
Rikspolisstyrelsen, Polismyndigheten i Stockholms län, och resultatet från 
den enkät som lärosätena besvarat. 
5.1 Regler för gäststudent från tredje lands vistelse i SverigeDå en gäststudent från tredje land har antagits vid ett svenskt lärosäte 
och beviljats uppehållstillstånd kan han eller hon resa till Sverige för att 
påbörja studier. Om en person reser direkt till Sverige från ett tredje land 
kontrolleras uppehållstillståndet vid yttre gräns enligt bestämmelserna 
om utlänningskontroll.110 Om personen i fråga saknar ett giltigt 
uppehållstillstånd får han eller hon avvisas vid gränsen.111 
En person som innehar ett uppehållstillstånd kan få det återkallat 
om förutsättningarna för att medge uppehållstillståndet inte längre är 
uppfyllda.112 Denna möjlighet att återkalla uppehållstillstånd infördes i 
samband med att studentdirektivet113 genomfördes i svensk rätt år 2007.114 
Ett uppehållstillstånd får även återkallas för en person som medvetet 
lämnat oriktiga uppgifter eller förtigit omständigheter som varit av betydelse 
för att få tillståndet.115 En person får dock inte avvisas om han eller hon 
vid ankomsten till Sverige hade, eller under en tid därefter har haft, 
uppehållstillstånd som har upphört att gälla.116 Vid sådana situationer får 
istället personen utvisas.117110 9 kap. utlänningslagen (2005:716) och 6 kap. utlänningsförordningen (2006:97). Med yttre gräns 
avses den gemensamma gräns Schengenländerna har mot länder utanför Schengenområdet.
111 8 kap. 1 § första stycket 2 utlänningslagen (2005:716).
112 7 kap. 7 a § utlänningslagen (2005:716).
113 Direktiv 2004/114/EG om villkoren för tredjelandsmedborgares inresa och vistelse för studier, 
elevutbyte, oavlönad yrkesutbildning eller volontärarbete.
114 Prop. 2005/06:129, Genomförande av EG-direktiven om överföring av passageraruppgifter och 
uppehållstillstånd för studier, bet. 2005/06:SfU14, rskr. 2005/06:280 och SFS 2006:447.115 7 kap. 1 § utlänningslagen (2005:716).
116 8 kap. 3 § utlänningslagen (2005:716). 
117 8 kap. 7 § utlänningslagen (2005:716). 

Om en gäststudent avser att studera längre tid än ett år kan en 
ansökan om förlängning av uppehållstillståndet lämnas in. Tillståndet ska 
förlängas med minst ett år i taget eller den kortare tid studierna avser, under 
förutsättning att samma villkor som gällde vid första antagningsomgången 
är uppfyllda och godtagbara framsteg görs i studierna.118 Enligt en dom 
från Migrationsöverdomstolen innebär kravet på godtagbara framsteg 15 
avklarade högskolepoäng under det första året, 22,5 högskolepoäng under 
det andra året och 30 högskolepoäng under det tredje och följande år.119 I den 
översyn av bestämmelserna om uppehållstillstånd för studier som gjordes 
när studentdirektivet genomfördes i svensk rätt, ändrades eller förtydligades 
inte de krav på resultat i fråga om den sökandes tidigare studier som i praxis 
ansetts nödvändiga för en förlängning av uppehållstillståndet.1205.1.1 Berörda myndigheters uppdrag och ansvarDå en gäststudent från tredje land anländer till Sverige och påbörjar studier, 
involveras en rad myndigheter. Vid landets gräns ansvarar polisen för att 
personen reser in enligt gällande bestämmelser. Polisen ansvarar också för 
kontrollen av inresta personer som befinner sig i Sverige. 
Då gäststudenten från tredje land anländer till lärosätet ansvarar 
lärosätet för registrering och dokumentation av studentens studieresultat.121 
Det ingår emellertid inte i lärosätenas ansvar att rapportera om inresta 
gäststudenter som antagits för studier vid lärosätet faktiskt registrerar sig 
och påbörjar studier eller om de senare avbryter dessa. 
Migrationsverket beslutar om förlängning och återkallelse av 
uppehållstillstånd.122 Däremot har Migrationsverket ingen generell 
skyldighet att följa upp att de personer som har beviljats uppehållstillstånd 
påbörjar studier. När ett ärende om återkallelse har initierats har 
dock Migrationsverket enligt officialprincipen, som gäller generellt i 
förvaltningsärenden, ett utredningsansvar. Lärosätena har inte någon 
skyldighet att meddela Migrationsverket eller någon annan berörd 
myndighet att en student inte registrerar sig eller avbryter sina studier, vilket 
är fallet i vissa andra länder.123118 4 kap. 5 § andra stycket utlänningsförordningen (2006:97).
119 MIG 2009:5, Migrationsöverdomstolen, dom 090206 tillhörande mål nr UM 2246–08 och 
4691–08.120 Prop. 2005/06:129, Genomförande av EG-direktiven om överföring av passageraruppgifter och 
uppehållstillstånd för studier, bet. 2005/06:SfU14, rskr. 2005/06:280 och SFS 2006:447.121 Förordningen (1993:1153) om redovisning av studier m.m. vid universitet och högskolor. 
122 5 kap. 20 § och 7 kap. 8 § utlänningslagen (2005:716). 
123 Exempelvis ska lärosätena i Finland och Storbritannien rapportera de som inte registrerar sig 
(se bilaga 4).

5.2 Inresa i Sverige 
Då gäststudenten anländer till Sverige involveras polisen i de fall 
gränskontroll ska ske. Gränskontrollen sker i det Schengenland som 
gäststudenten anländer till först. Gränspolisen vid Arlanda möter ungefär 
hälften av de tredjelandsmedborgare som kommer med direktflyg 
till Sverige. Om inresan sker via yttre gräns, gör polisen kontroller av 
gäststudentens handlingar, såsom pass och antagningsbesked. Kontroller av 
personuppgifter görs även mot databaserna Wilma och SIS. 
Det händer att polisen misstänker att en person har fått 
uppehållstillstånd på oriktiga grunder. Som exempel kan nämnas att en 
person inte kan kommunicera på engelska eller beskriva vad han eller hon 
ska studera. Polisen skulle i dessa fall kunna kontakta Migrationsverket. 
Verket får återkalla uppehållstillståndet om utredningen visar att personen 
har lämnat oriktiga uppgifter eller medvetet förtigit omständigheter som 
varit av betydelse för att få tillståndet. Migrationsverket får också återkalla 
uppehållstillståndet om förutsättningarna för att medge uppehållstillståndet 
inte längre är uppfyllda. Enligt uppgift från Migrationsverket och från polisen 
har de båda myndigheterna dock inte upparbetade rutiner i sådana fall. I 
intervjuer med företrädare för polisen uttrycks en frustration över att man 
befarar att personer reser in i landet på sannolikt oriktiga grunder och att det 
finns begränsade möjligheter att ingripa. För ansvar för människosmuggling 
och organiserande av människosmuggling förutsätts att en person kommer 
in i landet olovligen, respektive reser till Sverige utan de tillstånd som krävs 
för inresan. Vad som är att betrakta som illegal inresa är således oklart.124 
Polisen har uppmärksammat frågan om risker med uppehållstillstånd 
för studier i interna skrivelser.125 Företrädare för polisen lyfter i intervjuer 
med Riksrevisionen även fram risken för illegal invandring.126 Denna risk 
kvarstår enligt polisen även om anmälnings- och studieavgifter införs, då 
studieavgiften är låg i förhållande till kostnaden att ta sig in illegalt i Sverige 
på annat sätt. Gränspolisavdelningen i Stockholms län har tagit initiativ till 
mindre uppföljningar hos lärosäten för att kontrollera om personer som 
har rest in i Sverige också har påbörjat sina studier. Resultaten tyder på att 
missbruk av uppehållstillstånd för studier förekommer. Det bör betonas att 
dessa uppföljningar är begränsade och inte systematiskt utförda.
124 20 kap. 8–9 §§ utlänningslagen (2005:716).
125 Interna pm, Polismyndigheten i Stockholms län, Gränspolisavdelningen och Rikskriminalpolisen, 
Rotel Illegal Invandring.
126 Intervjuer med Polismyndigheten i Stockholms län, Gränspolisavdelningen, 091027, och 
Rikspolisstyrelsen, Centrala gränskontrollenheten, 091027.

De företrädare för polisen som Riksrevisionen har varit i kontakt med 
menar att ett viseringssystem, som används i vissa EU-länder127, skulle ge 
dem bättre förutsättningar att ingripa vid misstankar om att avsikten med 
vistelsen är en annan än studier. Ett visumförfarande skulle göra det möjligt 
för polisen att besluta om avvisning. Risken för att en person efter inresa 
ansöker om asyl under annan identitet skulle också minska. Vidare menar 
företrädare för polisen att ett viseringsförfarande skulle öka möjligheten att 
få kännedom om och vidta åtgärder om studier inte påbörjas.1285.3 Registrering vid lärosäte och start av studier 
Efter inresan förväntas studenten registrera sig vid det lärosäte han eller hon 
är antagen vid. Detta ska göras senast tre veckor efter kursstart. I speciella 
fall kan lärosätet acceptera att studenten kommer senare. Sena registreringar 
upplevs dock som ett problem både av företrädare för lärosäten och av 
polisen. 
Resultaten av Riksrevisionens enkät visar att nästan alla lärosäten kräver att 
studenten själv kommer till institutionen och registrerar sig.129 Lärosäten 
som avviker från denna bild är Högskolan i Kalmar, Karlstads universitet, 
Blekinge tekniska högskola och i viss mån Malmö högskola och Växjö 
universitet. Vid dessa lärosäten accepteras även webbregistrering.1305.3.1 Alla antagna studenter registrerar sig inteEn andel av de studenter som antas till svenska lärosäten registrerar sig 
inte och påbörjar således inte studier. Detta är inte unikt för gäststudenter 
från tredje land utan förekommer även på kurser och program som riktar 
sig till inhemska studenter. För att gardera sig mot detta generella problem 
görs vanligen ett så kallat överintag, det vill säga att plats erbjuds till fler 
än lärosätet räknar med kommer att påbörja sina studier. För att lärosätena 
ska fylla sina studieplatser behöver de därmed anta fler studenter, vilket 
därmed riskerar att belasta processen för ansökningar om uppehållstillstånd 
i onödan. Även lärosätenas planering försvåras av osäkerheten kring om 
antagna studenter kommer till terminsstarten. 
127 Exempelvis har Norge, Nederländerna och Tyskland ett viseringsförfarande där uppehållstillstånd 
ges först efter att gäststudenten har rest in i landet och påbörjat sina studier, se bilaga 4.128 Intervjuer med Polismyndigheten i Stockholms län, Gränspolisavdelningen, 091027, och 
Rikspolisstyrelsen, Centrala gränskontrollenheten, 091027.129 Undantaget distansutbildningar.
130 Lärosätesenkät fråga 2 a, se bilaga 2 och 3.

På svenskspråkiga program anger lärosätena att ett överintag på cirka 
10–25 procent är vanligt förekommande.131 Det förekommer emellertid 
kurser där man av erfarenhet vet att endast hälften av de studenter som har 
antagits faktiskt registrerar sig.132 
Av lärosätesenkäten framgår att andelen studenter som registrerar sig 
är betydligt lägre när det gäller engelskspråkiga utbildningar än utbildningar 
som ges på svenska. Sveriges lantbruksuniversitet, Högskolan i Dalarna och 
Luleå tekniska universitet uppger att endast var tionde gäststudent som har 
antagits på enstaka kurser påbörjar sina studier. Fjorton lärosäten uppger att 
de behöver anta mellan två och fyra gånger så många studenter som antalet 
platser på engelskspråkiga utbildningar. Fyra lärosäten anger att de har ett 
mindre överintag. 
Vidare uppger nästan en tredjedel av de svarande lärosätena att de 
antar alla behöriga sökande. Trots överintag och avsaknad av urval fylls inte 
alltid antalet studieplatser med studenter. Skillnaderna är dock stora mellan 
olika utbildningar. Ju mer attraktiv utbildningen är, desto mindre överintag 
behövs.133 
5.3.2 Orsaker till att gäststudenter inte registrerar sig 
Det finns många orsaker till att gäststudenter inte registrerar sig vid det 
lärosäte där de är antagna. Gäststudenten kan ha valt att utbilda sig vid 
ett annat svenskt eller utländskt lärosäte som de också blivit antagna till. 
Jobberbjudanden, familjeskäl och andra händelser kan också göra att valet 
att studera inte är aktuellt längre. 
Högskolan i Dalarna är det enda lärosäte som i enkätsvaren uppger att 
de vid något tillfälle har följt upp antagna studenter som inte påbörjat sina 
studier vid lärosätet.134 Resultatet visade att några gäststudenter hade valt att 
studera vid ett annat lärosäte. Andra svarade att de befann sig på annan ort i 
Sverige och inte hade för avsikt att påbörja sina studier. 
Övriga lärosäten har inte gjort några uppföljningar men har redovisat sin 
uppfattning om problemet utifrån de kontakter de har med gäststudenter 
från tredje land. Det vanligaste skälet som anges är att beskedet om 
uppehållstillstånd har dröjt så att det inte längre varit möjligt för studenten 
att hinna komma i tid till terminsstart. Enstaka lärosäten som Riksrevisionen 
har varit i kontakt med tar fram exempel där studenten inte har kunnat 
131 Företrädare för VHS, 091026, och lärosätesenkät fråga 1 c, se bilaga 2 och 3.132 Det är inte ovanligt att en student som i den första antagningen hamnat på reservplats till en 
eftertraktad utbildning, efter andra studenters avhopp får ett erbjudande i en andra antagning 
och då väljer bort det alternativ som erbjudits i den första antagningen. 
133 Lärosätesenkät fråga 1 c, se bilaga 2 och 3.134 Lärosätesenkät fråga 2 b, se bilaga 2 och 3.

lämna in sin ansökan för uppehållstillstånd eller inte fått tid för intervju 
på en utlandsmyndighet på grund av personalbrist på myndigheten. Det 
kan också vara fråga om att studenten inte har uppfyllt försörjningskravet 
och därför inte kunnat beviljas uppehållstillstånd. Några lärosäten tar upp 
gäststudenters svårighet att få bostad i Sverige som en orsak till att de 
uteblir.
5.4 Gäststudentens fortsatta studier och förnyelse av 
uppehållstillståndEn stor andel av de gäststudenter från tredje land som läser i Sverige blir 
kvar längre än ett år. Av de gäststudenter från tredje land som påbörjar sina 
studier krävs godtagbara framsteg i studierna för att ett uppehållstillstånd 
ska förlängas. Kravet på studieprestation för att beviljas en förlängning av 
uppehållstillståndet är dock så lågt att det ofta inte ger behörighet till att läsa 
vidare på nästa nivå.135 
Uppgifter om studieprestation registreras i det studieadministrativa 
IT-systemet Ladok och lämnas ut till gäststudenten. Studenten kan 
därefter använda studiedokumentationen för att söka förlängning av 
uppehållstillståndet. Däremot är det få lärosäten som i dag gör någon 
systematisk uppföljning av gäststudenternas studieresultat i utvärderings- 
och kvalitetssäkringssyfte.136 Endast sex av de trettio tillfrågade lärosätena 
uppger att de följt upp studieresultatet för gäststudenter från tredje 
land. Två lärosäten anger att uppföljningen görs i samband med att man 
följer upp alla sina studenters studieresultat som ett led i det interna 
kvalitetsarbetet. Av de lärosäten som inte följer upp gäststudenternas 
studieresultat anger två att orsaken är att de inte har tillåtelse under 
gällande regelverk att föra statistik baserad på nationalitet. Två av de 
svarande lärosätena uppger att man planerar att påbörja en mer systematisk 
uppföljning av genomströmningen som ett led i kvalitetsarbetet och 
resurstilldelningssystemet. 
135 Lärosätesenkät fråga 4 a, se bilaga 2 och 3.136 Lärosätesenkät fråga 4 b, se bilaga 2 och 3.

5.5 Återkallande av uppehållstillståndMigrationsverket har sedan år 2007 möjlighet att återkalla uppehållstillstånd 
för studier. Så sker i de fall utredningen i ett ärende visar att 
uppehållstillståndet inte används på avsett sätt och förutsättningarna för 
återkallelse är uppfyllda. 
I Migrationsverkets uppdrag ingår inte att generellt kontrollera att 
personer som beviljats uppehållstillstånd för studier påbörjar och inte 
avbryter sina studier. Mot bakgrund av studieregistrets ändamål lämnas 
inte heller uppgifter om vilka studenter som registrerat sig vid lärosätena 
fortlöpande ut till Migrationsverket. I remissvaren till lagändringsförslaget 
vid genomförandet av EG-direktivet om uppehållstillstånd för studier 
framhöll KTH och Chalmers tekniska högskola att det är nödvändigt att 
klargöra huruvida lärosätena ska fullgöra någon rapporteringsskyldighet. 
Vidare menade de att det måste finnas ett väl organiserat och kontinuerligt 
samarbete mellan Migrationsverket och lärosätena för att bestämmelsen om 
återkallelse av uppehållstillstånd ska fylla sitt syfte. I propositionen uttalade 
regeringen att det inte fanns något egentligt system för rapportering från 
lärosätena om studenter som inte påbörjar eller avbryter sina studier och att 
de frågor som Migrationsverket beskrivit i sin rapport från 2005 därför borde 
analyseras vidare.137 
Migrationsverket har i dag inte möjlighet att återkalla uppehållstillstånd 
vid missbruk på ett systematiskt sätt. Endast ett hundratal uppehållstillstånd 
för studier har återkallats årligen sedan år 2007 då möjligheten infördes.138 
5.6 Samverkan mellan myndigheterSom har beskrivits i kapitel 4 finns det brister i samverkan mellan berörda 
myndigheter i handläggningsprocessen av uppehållstillstånd för studier. 
Likaså finns det brister i samverkan mellan berörda myndigheter då 
uppehållstillstånd för studier beviljats och gäststudenten rest in i Sverige. 
Både Migrationsverket och polisen uppger att deras samverkan och 
informationsutbyte är outvecklat. Polisen har inte heller någon representant i 
Forum för internationalisering.139137 Prop. 2005/06:129, Genomförande av EG-direktiven om överföring av passageraruppgifter och 
uppehållstillstånd för studier, bet. 2005/06:SfU14, rskr. 2005/06:280. 
138 Enligt Migrationsverket återkallades 75 uppehållstillstånd för studier år 2007, 108 år 2008 och 121 
år 2009.139 Intervju med företrädare för Migrationsverket 091016. Intervju med företrädare för 
Rikspolisstyrelsen, Centrala gränskontrollenheten, 091027.

När det gäller lärosätena har de ingen skyldighet att rapportera till 
Migrationsverket om en gäststudent inte påbörjar eller avbryter sina studier. 
Migrationsverket inhämtar inte heller den informationen, eftersom man inte 
har det uppföljande kontrollansvaret. 
5.7 Sammanfattande iakttagelserVid inresa och start av studier sker lite samverkan mellan berörda 
myndigheter. Migrationsverket återkallar endast ett hundratal 
uppehållstillstånd per år. För att en kontroll ska ske av att ett 
uppehållstillstånd används för det syfte som är avsett krävs att ett ärende 
om återkallelse initieras. Samtidigt har polisen begränsade möjligheter att 
ingripa vid misstankar om att så är fallet, och inga rutiner har upparbetats 
för det informationsutbyte som skulle kunna ske i samband med 
gränskontroll. 
Migrationsverket följer inte generellt upp att de personer som beviljats 
uppehållstillstånd för studier infinner sig för registrering vid lärosätet. 
Någon skyldighet för lärosätena att rapportera till Migrationsverket om 
studenter inte påbörjar eller avbryter sina studier finns inte heller. Samlad 
information om vilka studenter som har registrerat sig och bedriver studier 
finns dock lagrad i databasen Ladok. Med tillgång till denna information 
skulle Migrationsverket kunna kontrollera att beviljade tillstånd används för 
det syfte som avsetts. 
Tillämpningen av kravet på godtagbara framsteg i studierna vid 
förlängning av ett uppehållstillstånd innebär att mycket låga krav ställs. Få 
lärosäten gör systematiska uppföljningar av gäststudenters studieresultat 
som en del i det löpande kvalitetsarbetet. 
Sammantaget har ingen myndighet fått ett tydligt uppföljningsansvar 
trots att ett uppehållstillstånd för studier i Sverige ger rätt till inresa och 
vistelse under tre månader inom hela Schengenområdet. Bristen på 
uppföljning och informationsutbyte bidrar till att det finns betydande risker 
för att systemet för uppehållstillstånd för studier utnyttjas på annat sätt än 
avsett. 

6 Slutsatser och rekommendationerRiksrevisionen har granskat risker vid antagning av gäststudenter från tredje 
land och vid prövning av deras uppehållstillstånd för studier. 
Gäststudenter utgör en viktig del i internationaliseringen av den högre 
utbildningen. Av granskningen framgår att anmälningar till högskolestudier, 
registrerade studenter och sökande av uppehållstillstånd för studier har ökat 
kraftigt under de senaste tre åren. 
En rapport från Migrationsverket år 2005 gav indikationer på att upp till 
var fjärde person som beviljats uppehållstillstånd för studier kan ha rest in 
i Sverige eller ett annat land inom Schengenområdet i annan avsikt än att 
studera. Att missbruk förekommer bekräftas i granskningen av såväl polis, 
lärosäten som utlandsmyndigheter. Ingen myndighet har dock i dagsläget 
kunskap om i vilken omfattning uppehållstillstånd för studier används i 
andra syften än studier. Ingen myndighet har heller i uppdrag att följa upp 
och kontrollera om uppehållstillstånd för studier missbrukas. 
Riksrevisionens övergripande bedömning är att regelverket kring 
antagning av gäststudenter från tredje land inte är anpassat till de 
särskilda krav som bör ställas i antagningsprocessen och i beredningen 
av uppehållstillstånd för studier. Processerna är heller inte samordnade så 
att synergier vid planering, handläggning och uppföljning kan uppnås. Lite 
hänsyn har tagits till de risker som är förknippade med antagnings- och 
tillståndsprocesserna.
6.1 Har regeringen tagit sitt ansvar?
Regeringen har uppmärksammat risken att uppehållstillstånd för studier 
missbrukas genom att år 2007 införa möjlighet till återkallande av tillstånd. 
Lagstiftningen har dock inte har fått avsedd verkan. Regeringen har aviserat 
ett förslag om anmälnings- och studieavgifter för tredjelandsstudenter, där 
ett av syftena är att komma tillrätta med den stora belastningen på systemen 
för antagning till högskolestudier. Avgifter skulle sannolikt minska antalet 
sökande från tredje land och därmed minska den höga belastningen på de 
handläggande myndigheterna. Riksrevisionen gör dock bedömningen att 
det finns problem med hanteringen av antagning till högskolestudier och 
prövning av uppehållstillstånd för studier som inte kommer att lösas genom 
att avgifter införs. Exempelvis är kunskap om omfattning av missbruk, 
samverkan mellan berörda myndigheter och uppföljning bristfälliga. Vidare 
är problemen kring risken för förfalskade handlingar inte lösta.

6.1.1 Ett tvärsektoriellt problem med otydligt ansvarAntagning till högskolestudier och prövning av uppehållstillstånd för studier 
är två processer som involverar ett flertal myndigheter. Riksrevisionen anser 
att tydligare styrning med uppdrag till berörda myndigheter att samverka 
skulle öka effektiviteten och rättssäkerheten i arbetet med bedömning av 
handlingars äkthet. I dag är de två processerna avgränsade ifrån varandra 
och såväl samverkan som informationsutbyte är begränsade. 
Regeringen har initierat ett forum för samverkan i 
internationaliseringsfrågor. Forumet är ett led i att öka samverkan mellan 
myndigheter, men Riksrevisionen gör bedömningen att denna form av 
samverkan mellan myndigheterna inte är tillräcklig för att effektivitet och 
rättssäkerhet ska upprätthållas. Deltagandet i forumet är frivilligt och 
endast avsett för att skapa kontaktytor och att fungera som kanal för 
informationsspridning. Inte heller alla berörda myndigheter deltar i forumet.
6.1.2 Ansvaret för uppföljning och utredning av gäststudenter som inte 
studerar bör klargörasI dag finns ingen samlad kunskap om i vilken grad uppehållstillstånd 
för studier nyttjas för andra syften än avsett. Risker för missbruk 
har uppmärksammats i en rapport från Migrationsverket 2005. Men 
ingen myndighet gör i dag några kontroller av om en person med 
uppehållstillstånd bedriver studier vid ett svenskt lärosäte. 
Berörda myndigheter upprättar statistik för sina respektive områden. 
Statistiken över gäststudenter har förbättrats något sedan Migrationsverkets 
studie gjordes, men trots det går det på grund av felkällor inte att få en 
uppfattning om problemets omfattning utan särskilda samkörningar av 
individdata. 
Sedan år 2007 finns möjligheter för Migrationsverket att återkalla ett 
uppehållstillstånd för studier, förutsatt att det finns underlag som visar att 
förutsättningarna för att medge uppehållstillstånd inte längre är uppfyllda. 
Migrationsverket gör inte någon generell uppföljning och kontroll av de 
uppehållstillstånd för studier som beviljats. Polisens möjligheter att agera 
vid misstankar om att uppehållstillstånd används i annat syfte än det 
avsedda är begränsade. Uppgifter som tyder på att uppehållstillståndet har 
beviljats på felaktiga grunder kan vidareförmedlas till Migrationsverket, men 
rutiner för ett sådant informationsutbyte har inte etablerats. Lärosätena 
har inte någon rapporteringsskyldighet om en antagen gäststudent inte 
registrerar sig vid den utbildning som antagningen gäller, eller om studierna 
avbryts.

Sammanfattningsvis har ingen berörd myndighet i dagsläget givits 
i uppdrag att vare sig följa upp eller kontrollera att uppehållstillstånd 
för studier nyttjas för sitt avsedda syfte. Regeringen har inte initierat 
någon uppföljning av Migrationsverkets studie av risker i processen för 
uppehållstillstånd för studier. Riksrevisionen gör mot denna bakgrund 
bedömningen att den formella möjligheten till återkallande av tillstånd inte 
har den effekt som lagstiftaren avsett. 
6.1.3 Gällande regelverk inom högskoleområdet är inte anpassat till 
gäststudenter från tredje landMålen för internationaliseringen av högre utbildning är allmänt hållna, 
dock har regeringen betonat vikten av uppföljning av lärosätenas 
internationaliseringsarbete. Incitamenten är att internationaliseringen ska 
verka kvalitetsdrivande och bidra till en kvalificerad rekryteringsbas för 
arbetsmarknaden. Trots detta är det få lärosäten som gör någon uppföljning 
utan de flesta redovisar enbart antalet gäststudenter. 
I dag erbjuder flera lärosäten ett stort antal engelskspråkiga 
utbildningar som endast kräver grundläggande behörighet och det 
förekommer i vissa fall att alla behöriga sökande antas utan urval. Därtill 
är kravet på studieprestation för att en gäststudent ska beviljas förlängt 
uppehållstillstånd mycket lågt satt. Endast 15 högskolepoäng krävs under det 
första läsåret, vilket inte motsvarar kraven inom högskolan för att fortsätta 
att läsa kurser på en högre nivå. Kravet på 15 högskolepoäng innebär att 
en person med uppehållstillstånd för studier enligt regelverket kan vistas i 
Sverige under två år utan att bedriva studier i mer än tio veckor. 
Gällande regelverk tar inte heller hänsyn till den mer krävande 
handläggning som meritvärdering, äkthetsbedömning och ansökan om 
uppehållstillstånd innebär vid antagning av gäststudenter från tredje land. 
Regeringen har inte i tillräcklig omfattning uppmärksammat riskerna 
med en internationaliserad högre utbildning och de begränsningar som 
nuvarande regelverk innebär. En tidigare ansökningsomgång än den 
ordinarie är nödvändig för att möjliggöra att både antagningsprocessen 
och handläggningen av uppehållstillstånd för studier ska hinnas med före 
studiestart. En längre handläggningstid skulle också öka rättssäkerheten i 
bedömningen av ansökningarna.

6.1.4 Berörda myndigheter har inte tillräcklig registerinformationI dag har varken Migrationsverket, utlandsmyndigheterna eller polisen 
tillgång till de uppgifter om antagna och registrerade gäststudenter som 
finns i databaserna NyA och Ladok. Migrationsverkets handläggning av 
ansökningar om uppehållstillstånd för studier skulle underlättas om verket 
hade direkt tillgång till information om en sökande av uppehållstillstånd är 
antagen vid ett svenskt lärosäte. Tillgång till information om registrerade 
studenter skulle ge Migrationsverket ökad möjlighet att följa upp om 
uppehållstillstånd används i avsett syfte. 
Även utlandsmyndigheternas arbete vid kontroll skulle underlättas 
av direkt tillgång till sökande- och antagningsinformation i NyA. För 
utlandsmyndigheterna skulle tidig tillgång till antagningsinformation även 
vara en hjälp vid resursplanering för handläggningen av uppehållstillstånd 
för studier. 
6.2 Har Migrationsverket tagit sitt ansvar?
Migrationsverket har vidtagit vissa åtgärder för att utveckla arbetet med 
uppehållstillstånd för högskolestudier. Som ett led i att åstadkomma en 
effektivare handläggning av uppehållstillstånd har en ny organisation med 
en specialiserad studerandeenhet med utvecklings- och bevakningsansvar 
inrättats. Vidare har diskussioner inletts med lärosäten om ett vidgat 
samarbete för att korta handläggningstiderna. Riksrevisionen gör 
bedömningen att Migrationsverket bör fortsätta att utveckla samverkan med 
berörda myndigheter och förtydliga handboken gällande bedömning av den 
sökandes avsikter med studierna och av handlingars äkthet.
6.2.1 Brister i samverkan mellan myndigheterMigrationsverket ska enligt sin instruktion samverka med andra myndigheter 
inom området så att förutsättningar skapas för ett effektivt genomförande 
av de verksamheter som följer av de uppgifter som verket har. Inom ramen 
för instruktionen får Migrationsverket anses ha ett ansvar för samverkan inte 
endast med utlandsmyndigheterna utan även med polisen och lärosätena. 
Verket har tagit vissa initiativ att förbättra samverkan med lärosätena, 
men Riksrevisionen gör bedömningen att denna samverkan bör utvecklas 
ytterligare. I synnerhet efterfrågar lärosätena regelbundna möten med 
Migrationsverket med ömsesidigt utbyte av information. Riksrevisionen har 
noterat att exempel på lösningar gällande detta finns i Finland. 

Vidare är det Riksrevisionens bedömning att Migrationsverket inte i 
samarbete med polisen etablerat rutiner vid misstankar om missbruk av 
uppehållstillstånd för studier. Migrationsverket och Rikskriminalpolisen bör 
tillsammans konkretisera den problembild som finns vid uppehållstillstånd 
för studier och säkerställa att det finns rutiner för tillämpande av gällande 
regelverk.
6.2.2 Risken med falska handlingar har inte beaktats i tillräcklig utsträckningUtlandsmyndigheterna ska biträda Migrationsverket i ärenden om 
uppehållstillstånd för studier. I Migrationsverkets handbok anges att 
uppgifter om falska handlingar bör dokumenteras av utlandsmyndigheten. 
Migrationsverkets handbok för utlandsmyndigheterna är emellertid 
kortfattade vad gäller att säkerställa att syftet med vistelsen i Sverige är 
studier och att försörjningskravet är uppfyllt. Utlandsmyndigheterna har 
inte givits tydlig vägledning om hur de ska agera i situationer när de gör 
bedömningen att den sökandes språkkunskaper brister eller då handlingar 
bedöms vara falska. Vidare uppger utlandsmyndigheterna att det finns 
tveksamheter om och hur verifiering av bankhandlingar och övriga 
ansökningshandlingar ska ske. Förhållandena varierar mycket mellan olika 
länder, vilket det i dag inte tas hänsyn till i Migrationsverkets handbok. I 
vissa länder medför exempelvis banksekretess och korruption att det med 
rådande metoder i praktiken är omöjligt att bedöma om försörjningskravet 
är uppfyllt. Granskningen har dock visat att det finns alternativa metoder 
som används i andra länder för att hantera exempelvis kontroll av att 
försörjningskravet uppfylls.
6.3 Har utlandsmyndigheterna tagit sitt ansvar?
Utlandsmyndigheterna och Migrationsverket har under de senaste åren 
behövt handlägga ett ökande antal ansökningar om uppehållstillstånd 
för studier. Utlandsmyndigheterna upplever att det är tidskrävande att 
bedöma handlingars äkthet och bedöma om den sökande avser att studera. 
Utlandsmyndigheterna misstänker i vissa fall att antagningen till studierna 
skett på oriktiga grunder med hjälp av falska handlingar eller falsk identitet. 
I dessa fall finns det en stor osäkerhet beträffande vilka åtgärder som 
ska vidtas. Det är oklart om kontakt med lärosätet ska tas endast för den 
utredning som krävs i ärendet om uppehållstillstånd, eller om den även ska 
tas för att lärosätena ska kunna vidta åtgärder i antagningsärendet. 

Samtidigt som Migrationsverkets handbok upplevs som 
otydlig, ställs det krav på att Migrationsverkets, och därmed också 
utlandsmyndigheternas, handläggningstider ska kortas. Det finns en 
målkonflikt mellan kraven på förkortade handläggningstider och bedömning 
av handlingars äkthet. Utlandsmyndigheterna uppger att brist på resurser, 
att skrivningarna i Migrationsverkets handbok är oklara samt svårigheter 
att planera dimensioneringen av handläggningen gör att såväl verifiering av 
bankhandlingar som intervjuer med den sökande inte prioriteras. 
Sammantaget gör Riksrevisionen bedömningen att 
utlandsmyndigheterna i allt väsentligt har tagit sitt ansvar men att de har 
svårt att utföra sitt uppdrag effektivt och rättsäkert utifrån de förutsättningar 
som de har i dagsläget. 
6.4 Har lärosätena tagit sitt ansvar?
Lärosätena har fått i uppdrag att bedriva ett aktivt 
internationaliseringsarbete. Lärosätena har med avseende på antalet 
gäststudenter vid svenska lärosäten lyckats väl med att bidra till en ökad 
internationalisering av den högre utbildningen. Lärosätena har i samverkan 
med VHS effektiviserat antagningssystemet för högskolestudier, men 
Riksrevisionen gör bedömningen att antagningen av gäststudenter från 
tredje land kan effektiviseras ytterligare. 
I dag är antagningen till högskoleutbildning och prövningen av 
uppehållstillstånd två skilda processer. Flera myndigheter bereder frågor om 
handlingars äkthet, men utan uttalad samverkan. Företrädare för lärosätena 
menar att ökningen av antalet ansökningar från tredjelandsstudenter 
medfört att den tid som kan ägnas åt kontroll och bedömning av 
handlingars äkthet tenderar att bli alltför kort. Lärosätena är beroende av 
hjälp från utländska lärosäten eller myndigheter för kontroll av identitet 
och handlingars äkthet. Riksrevisionens bedömning är att lärosätena 
väsentligt kan utveckla rutiner för samverkan med utlandsmyndigheterna 
och Migrationsverket i antagningsprocessen, vilket skulle såväl effektivisera 
arbetet som medföra en ökad rättssäkerhet i handläggningen. 
Lärosätena har ingen skyldighet att rapportera till Migrationsverket om 
en student inte har registrerat sig eller avbrutit sina studier. Tillgång till 
information om en student har registrerat sig vid något lärosäte i Sverige 
skulle underlätta uppföljning. Vidare skulle rapportering till Migrationsverket 
vid misstanke om att antagning skett på oriktigt grund kunna ligga till grund 
för återkallande av uppehållstillstånd. 

6.5 Riksrevisionens rekommendationerUtifrån granskningens iakttagelser och slutsatser riktar Riksrevisionen 
följande rekommendationer till regeringen och berörda myndigheter. 
Riksrevisionen rekommenderar regeringen att genomföra en samlad 
översyn av processer och regelverk för systemen för antagning till högre 
utbildning och prövning av uppehållstillstånd för studier. I denna översyn 
bör ingå att• tydliggöra vilken myndighet som ansvarar för att följa upp, utreda och 
kontrollera att uppehållstillstånd för studier nyttjas för sitt avsedda syfte, 
• se över förutsättningarna för en effektiv tillämpning av regleringen om 
återkallande om uppehållstillstånd för studier,
• pröva berörda myndigheters behov av information från NyA och Ladok, 
för att utveckla och effektivisera processen med uppehållstillstånd för 
studier och möjliggöra kontroll,
• se över den offentliga statistiken så att den kan ligga till grund för 
uppföljning, samt• pröva i vilken mån gäststudenter från tredje land kan hänvisas till 
särskild antagningsperiod så att tid ges till bedömning av äkthet hos 
merithandlingar och prövning av uppehållstillstånd.
Riksrevisionen rekommenderar i övrigt regeringen att göra följande.
• Ge Migrationsverket i uppdrag att utreda och lämna förslag till metoder 
för bedömning av om försörjningskravet som ställs för uppehållstillstånd 
uppfylls.
• Ge Migrationsverket, VHS och HSV i uppdrag att tillsammans med 
lärosäten och utlandsmyndigheter utveckla ändamålsenliga former för 
samverkan under beredningen av ansökningar till svenskt lärosäte 
respektive prövningen av uppehållstillstånd för studier. 
Riksrevisionen rekommenderar Migrationsverket att göra följande.
• Utveckla sitt samarbete med lärosätena i frågor som rör gäststudenter 
från tredje land. 
• Tillsammans med polisen upprätta rutiner vid misstanke om missbruk 
av uppehållstillstånd för studier.
• Tydliggöra skrivningarna i handboken till utlandsmyndigheterna när det 
gäller kontroll av den sökandes identitet och intentioner, handlingars 
äkthet samt om kraven på försörjning uppfylls.
• Överväga landsspecifika anvisningar till utlandsmyndigheterna för att 
underlätta verifieringsarbetet.

Riksrevisionen rekommenderar lärosätena att göra följande.
• Utveckla sitt samarbete med Migrationsverket och 
utlandsmyndigheterna i säkerställandet av identitet och meriter i 
antagningsprocessen. 
• Att tillsammans med Migrationsverket upprätta rutiner för att hantera 
misstankar om missbruk av uppehållstillstånd för studier.

Referenser 
Lagar 
Förvaltningslag (1986:223).
Högskolelag (1992:1434).
Utlänningslag (2005:716). 
Förordningar 
Förordningen (1993:1153) om redovisning av studier m.m. vid universitet och 
högskolor. 
Förordningen (2007:996) med instruktion för Migrationsverket. 
Förordningen (2007:1291) med instruktion för Verket för högskoleservice.
Förordningen (2007:1293) med instruktion för Högskoleverket.
Förordningen (1992:247) med instruktion för utrikesrepresentationen.
Högskoleförordningen (1993:100).
Myndighetsförordningen (2007:515).
Utlänningsförordningen (2006:97).
Kodex om Schengengränserna (EG 562/2006).

FöreskrifterHögskoleverkets föreskrifter (HSVFS 1996:22) om grundläggande behörighet 
samt urval.
Högskoleverkets föreskrifter (HSVFS 2009:1) om grundläggande behörighet 
och urval.
Migrationsverkets föreskrifter (MIGRFS 04/2006) om försörjningskravet 
för utomnordiska gäststuderande som inte omfattas av EES-avtalet. 
Migrationsverkets föreskrifter (MIGRFS 02/2007) med bemyndigande 
för utlandsmyndigheter att bevilja uppehållstillstånd för studenter vid 
Världssjöfartsuniversitetet i Malmö.
Migrationsverkets föreskrifter (MIGRFS 03/2007) med bemyndigande för 
Sveriges ambassad i Peking att bevilja uppehållstillstånd för studerande.
Migrationsverkets föreskrifter (MIGRFS 04/2007) med bemyndigande 
för svenska utlandsmyndigheter att bevilja uppehållstillstånd för vissa 
studerande. 
DirektivDirektiv 2004/114/EG om villkoren för tredjelandsmedborgares inresa och 
vistelse för studier, elevutbyte, oavlönad yrkesutbildning eller volontärarbete 
(Celex 32004L0114). 
Direktiv 2005/60/EG om åtgärder för att förhindra att det finansiella 
systemet används för penningtvätt och finansiering av terrorism (Celex 
32005L0060). 
Regeringens propositionerProp. 2004/05:162, Ny värld – ny högskola.
Prop. 2005/06: 129, Genomförande av EG-direktiven om överföring av 
passageraruppgifter och uppehållstillstånd för studier.
Prop. 2008/09:70, Genomförande av det tredje penningtvättsdirektivet.
Prop. 2007/08: 147, Nya regler för arbetskraftsinvandring.
Prop. 2008/09:175, Gränslös kunskap – högskolan i globaliseringens tid.
Prop. 2009/10:1, Budgetpropositionen för 2010.

UtskottsbetänkandenBet. 2005/06:UbU3, Ny värld – ny högskola.
Bet. 2005/06:SfU14, Genomförande av EG-direktiven om överföring av 
passageraruppgifter och uppehållstillstånd för studier.
Bet. 2008/09:SfU3, Nya regler för arbetskraftsinvandring.
Bet. 2008/09:UbU19, Gränslös kunskap – högskolan i globaliseringens tid.
Bet. 2008/09:JuU13, Genomförande av det tredje penningtvättdirektivet.
Bet. 2009/10:UbU1, Budgetpropositionen för 2010. 
RiksdagsskrivelserRskr. 2005/06:160, Ny värld – ny högskola.
Rskr. 2005/06:280, Genomförande av EG-direktiven om överföring av 
passageraruppgifter och uppehållstillstånd för studier.
Rskr. 2008/09:37, Nya regler för arbetskraftsinvandring.
Rskr. 2008/09:163, Genomförande av det tredje penningtvättdirektivet.
Rskr. 2008/09:282, 283, Gränslös kunskap – högskolan i globaliseringens tid. 
RegleringsbrevRegleringsbrev för budgetåret 2009 avseende Migrationsverket.
Regleringsbrev för budgetåret 2009 avseende universitet och 
högskolor m.m.

Övriga tryckta källor 
Framställan om ändring i Förordning (1993:1153) om redovisning av 
studier m.m. vid universitet och högskolor, dnr. VHS 10–430–07.
Hemställan om ändring i Förordning (1993:1153), om redovisning av 
studier m.m. vid universitet och högskolor, Ladokkonsortiet dnr. 
UMU 105–2143–09.
HSV (2008), En högskola i världen – internationalisering för kvalitet, 
rapport 2008:15 R.
HSV (2008), Utländska doktorander i svensk forskarutbildning, 
rapport 2009:14 R.
HSV (2008), Utländska studenter i Sverige, rapport 2008:7 R.
HSV (2009), Det första året med ny utbildnings- och examensnivå, 
Statistisk analys 2009/1.
HSV och SCB (2004), Utländsk bakgrund för studerande i grundutbildning 
2003/04 och forskarutbildning 2002/03, Statistiska meddelanden, 
UF 19 SM 0401.
HSV och SCB (2006), Utländsk bakgrund för studerande i grundutbildning 
och forskarutbildning 2004/05, Statistiska meddelanden, UF 19 SM 601.
HSV och SCB (2009), Internationell mobilitet i högskolan läsåret 2007/08, 
Statistiska meddelanden, UF 20 SM 0901.
HSV och SCB (2009), Universitet och högskolor. Studenter och examina 
på grundnivå och avancerad nivå 2007/08, Statistiska meddelanden, 
UF 20 SM 0902.
MIG 2009:5, Migrationsöverdomstolen, dom 090206 tillhörande mål nr 
UM 2246–08 och 4691–08.
Migrationsverket (2009), Ansökningsprocessen i ärenden om uppehållstillstånd 
för gäststudier, rapport dnr. 13–2009–19302, 2009–07–28.
Migrationsverket (2009), Migrationsverkets handbok för handläggning av 
migrationsärenden vid utlandsmyndigheterna, 090529.
Migrationsverket (2005), Uppföljning av beslut om uppehållstillstånd för 
studier, rapport HK 11–2004–1728, 2005–06–30.

Migrationsverkets (2008), Årsredovisning för 2008. Migrationsverket (2007), 
Verksamhetsområdeschefens beslutsprotokollserie, VC 6/2007.
Riksrevisionen (2008), Rekrytering av internationella studenter till svenska 
lärosäten, rapport 2008:22.
Överklagande nämnden för högskolan, beslut 091005. 
Webbsidorwww.auswaertiges.amt.dewww.bamf.de kollawww.campusfrance.orgwww.ind.nlwww.internationalstudy.nlwww.migrationsverket.sewww.migri.fiwww.ofii.frwww.studera.nuwww.udi.nowww.ukba.homeoffice.gov.ukwww.vhs.se

Muntliga källorIntervjuer har genomförts med företrädare för de myndigheter som följer 
nedan.
HögskoleverketJustitiedepartementetKungl. Tekniska högskolanMigrationsverketPolismyndigheten i Stockholms länRikspolisstyrelsenSveriges ambassad Abuja (Nigeria) 
Sveriges ambassad Ankara (Turkiet)
Sveriges ambassad Dhaka (Bangladesh)
Sveriges ambassad Islamabad (Pakistan)
Sveriges ambassad Kinshasa (Demokratiska republiken Kongo)
Sveriges ambassad Mexico City (Mexiko)
Sveriges ambassad Moskva (Ryssland)
Sveriges ambassad New Delhi (Indien)
Sveriges ambassad Peking (Kina)
Sveriges ambassad Teheran (Iran)
UtbildningsdepartementetUtrikesdepartementetVerket för högskoleservice

Bilaga 1 Diskrepansen mellan antalet 
uppehållstillstånd för studier 
och registrerade studenter: 
en diskussion om tillgänglig 
statistikInledningsvis redovisas Migrationsverkets uppföljning av beslut 
om uppehållstillstånd för studier. Därefter presenteras resultaten av 
Riksrevisionens försök att utifrån befintlig offentlig statistik skatta risken 
att uppehållstillstånd för studier missbrukas. Därefter diskuteras eventuella 
felkällor i statistiken. Kapitlet är baserat på statistik från Migrationsverket, 
HSV och SCB samt enkätsvar från lärosäten. 
Migrationsverkets studie 2005Regeringen gav 2004 Migrationsverket i uppdrag att följa upp i vilken 
mån de som beviljades uppehållstillstånd för studier också påbörjade 
sina studier.140 Migrationsverket utgick i sin studie ifrån alla som beviljats 
uppehållstillstånd från Bangladesh, Ghana, Indien, Iran, Kamerun, Kina, 
Nigeria, Pakistan, Ryssland och Turkiet under åren 2003 och 2004. SCB 
samkörde individuppgifter i den centrala utlänningsdatabasen med 
registret över registrerade studenter vid svenska lärosäten. Information om 
uthämtade tillståndsmärken fanns tillgängligt i databasen Wilma. 
Resultatet av undersökningen visade att av dem som hämtat ut sitt 
beviljade uppehållstillstånd för studier, var det 26 procent (ca 800 individer) 
som inte registrerade sig vid något lärosäte. Vidare var det endast 60 
procent av de registrerade studenterna som tog några poäng.141 Det bör 
dock noteras att resultatens räckvidd begränsas till det undersökta urvalet 
länder. Det bör också noteras att av dem som inte registrerade sig vid ett 
lärosäte, vet man inte om dessa faktiskt reste in i Sverige och nyttjade sitt 
uppehållstillstånd. Migrationsverket har inte följt upp resultatet med nya 
studier, men verket tillhandahåller statistik över avgjorda, beviljade och 
uttagna uppehållstillstånd.
140 Migrationsverket (2005), Uppföljning av beslut om uppehållstillstånd för studier, 
rapport HK 11-2004-1728, 2005-06-30.141 Migrationsverket (2005), Uppföljning av beslut om uppehållstillstånd för studier, 
rapport HK 11-2004-1728, 2005-06-30, s. 6–11.

Statistik avseende läsåren 2006/07 och 2007/08Sedan Migrationsverket gjorde sin studie har HSV och SCB utvecklat 
metoder för att redovisa statistik över gäststudenter fördelat på 
ursprungsland, kön, val av studieort och studieinriktning.142 Utifrån denna 
statistik har Riksrevisionen gjort försök att skatta diskrepansen mellan 
antalet uttagna uppehållstillstånd för studier och antalet registrerade 
studenter. 
Antalet förstagångssökande om uppehållstillstånd för studier 
registrerade i Migrationsverkets databas under åren 2006 och 2007 har 
jämförts med statistiken över gäststudenter från tredje land för första 
gången registrerade vid ett svenskt lärosäte i HSV:s och SCB:s statistik 
läsåren 2006/07 och 2007/08. Skillnaderna i tidsspann har valts eftersom 
Migrationsverkets ärendebehandling inför höstterminen handläggs under 
sommaren och den övervägande delen av ärendena inför vårterminen 
bör vara avgjorda före årsskiftet. Endast uppehållstillstånd för studier vid 
universitet och högskola har beaktats. Det innebär att uppehållstillstånd 
för andra typer av studier eller uppehållstillstånd avseende anhöriga inte 
har inkluderats. Det visade sig dock att en sökande kunde återkomma flera 
gånger kodad som förstagångssökande i Migrationsverkets databas, Wilma. 
Detta föranledde att endast det första tillfället den sökande registrerades 
inkluderades i studien. 
Jämförelsen visar att uppgifterna om antalet registrerade 
förstagångsstudenter vid svenska lärosäten överstiger det redovisade antalet 
uttagna uppehållstillstånd i den redovisade statistiken under åren 2006 och 
2007, vilket framgår av tabell B1.1. Vidare överstiger det uppgivna antalet 
registrerade gäststudenter från tredje land läsåret 2006/07 till och med 
antalet avgjorda ansökningar om uppehållstillstånd år 2006. Det bör noteras 
att även om inte materialet skulle ha rensats från förekomsten av flera 
noteringar som förstagångssökande för en individ, så skulle antalet uttagna 
uppehållstillstånd år 2006 ändå understiga antalet registrerade studenter i 
statistiken. Utfallet av jämförelsen är således inte rimligt. 
142 HSV och SCB (2006), Utländsk bakgrund för studerande i grundutbildning och forskarutbildning 
2004/05, Statistiska meddelanden, UF 19 SM 601 och redovisad i den offentliga statistiken 
därefter.

Tabell B1.1. Antalet beviljade och uttagna uppehållstillstånd för studier samt registrerade 
gäststudenter i högskoleutbildning
Ärende År 2006År 2007Avgjorda förstagångsansökningar om uppehållstillstånd 
för studier5 97210 404Bifallna förstagångsansökningar om uppehållstillstånd 
för studier4 2767 850Uttagna uppehållstillstånd för studier4 2247 364Gäststudenter från tredje land för första gången 
registrerade i svensk akademisk utbildning6 236*7 827*

Källa: Migrationsverket och HSV och SCB (2009), Internationell mobilitet i högskolan läsåret 
2007/08, Statistiska meddelanden, UF 20 SM 0901. 
Anmärkning: Uppgifterna gäller studier vid svenska lärosäten. Uppgifterna är rensade så att 
en individ endast förekommer registrerad som förstagångssökande den första gången den är 
registrerad som sökande. 
* = Registrerade studenter läsåren 2006/07 och 2007/08. 
Tänkbara felkällor i Migrationsverkets statistikStatistiken för uppehållstillstånd för studier är uttagen efter kalenderår 
för att matcha lärosätenas statistik per läsår. Anmälningar till utbildning 
som påbörjas under höstterminen dominerar helt i antal. Anmälningarna 
till utbildningar som påbörjas under vårterminen är betydligt färre och 
bör till stor del fångas inom ett kalenderår. Överrensstämmelsen är dock 
inte total eftersom beslut kan fattas sent och beviljade uppehållstillstånd 
kan hämtas ut efter årsskiftet. Detta bör dock inte ha någon betydelse vid 
jämförelser över tid om det inte är fråga om en period med stor ökning av 
antalet avgjorda ärenden. Liknande problem med fler beviljade än inkomna 
ärenden bör även kunna uppstå om handläggningstiderna är långa.143 Under 
de undersökta åren har dock både ökningen i antalet ansökningar varit stor 
och handläggningstiderna i vissa fall mycket långa, vilket bör kunna påverka 
utfallet. 
En annan felkälla är att tidpunkten för datorisering av registreringen 
infördes vid olika tidpunkter vid utlandsmyndigheterna. Exempelvis 
anges att endast 10 personer hämtade ut sina uppehållstillstånd från 
utlandsmyndigheten i Bangladesh år 2006, medan drygt 200 personer 
rapporterades ha registrerat sig vid ett svenskt lärosäte under läsåret 
2006/07. Underskattningen av antalet uttagna uppehållstillstånd kan vara en 
effekt av att datoriseringen av registreringen skedde först under sommaren 
143 Enligt uppgift från företrädare för Pakistans ambassad beviljades exempelvis 250 Pakistanier, som 
ansökte om uppehållstillstånd för studier höstterminen 2008, uppehållstillstånd först i januari 
2009.

2006 vid utlandsmyndigheten i Dhaka.144 Först under år 2007 hade i stort 
sett alla utlandsmyndigheter tillgång till databaserad registrering i Wilma. 
Vidare skulle skillnader i rutiner för kodning av ärenden kunna skapa 
problem. 
Sammantaget innebär det att Migrationsverkets uppgifter om 
uppehållstillstånd för studier inte lämpar sig för jämförelser med antalet 
högskolestuderande utifrån läsårsdata. Därtill föreligger det en risk att 
antalet uppehållstillstånd för studier underskattas i den befintliga statistiken, 
särskilt före år 2007. 
Tänkbara felkällor i förhållande till högskolestatistiken 
Högskoleverkets och SCB:s statistikSedan några år tillbaka finns statistik på nationell nivå fördelad på 
utbytesstudenter och free movers.145 Från och med läsåret 2004/05 
finns även statistik fördelat på ursprungsland, kön, val av studieort 
och studieinriktning.146 Eftersom lärosätenas uppgifter inte förs utifrån 
nationalitet krävs samkörningar av individdata i SCB:s universitets- och 
högskoleregister och migrationsdatabasen för att få fram dessa uppgifter. 
Vid körningen delas de registrerade studenterna upp i studenter med svensk 
bakgrund, utländsk bakgrund, utbytesstudenter, free movers och okänd 
bakgrund. 
Utbytesstudenter finns markerade i universitets- och högskoleregistret 
och skapar därför inga problem. Free movers med och utan fullständigt 
personnummer, identifieras utifrån om de återfinns i migrationsdatabasen 
med uppehållstillstånd för studier utfärdat mindre än två år före 
studiestarten. Utrikesfödda med fullständigt personnummer identifieras 
även som free movers om de har invandrat mindre än sex månader före 
studiestarten. Därtill förs alla övriga som har ofullständiga personnummer 
till gruppen free movers i statistiken.147 
144 Enligt utsaga från ambassaden i Dhaka installerades exempelvis Wilma först under sommaren 
2006, vilket kan förklara uppgifterna om att betydligt färre tillstånd hämtades ut från ambassaden 
i Bangladesh än som registrerades vid lärosätena.
145 HSV har i samarbete med SCB sedan år 2005 presenterat statistik över inresande studenter som 
inkluderar studenter som inte ingår i utbytesprogram.
146 Beträffande studenter som deltar i utbytesprogram finns uppgifter om vilket utländskt 
lärosäte utbytet gäller. För gäststudenter som inte deltar i utbytesprogram finns endast 
uppgifter om studentens adress vid söktillfället och uppgift om var examina tagits i högskolornas 
antagningssystem NyA, för vägledning om var de har sitt ursprung. HSV och SCB (2006), 
Utländsk bakgrund för studerande i grundutbildning och forskarutbildning 2004/05, Statistiska 
meddelanden, UF 19 SM 601.147 SCB (2009), Inresande studenter och studenter med utländsk bakgrund, 091023.

Populationen i statistiken över registrerade gäststudenter är 
således något större än enbart de individer som finns registrerade hos 
Migrationsverket som sökande av uppehållstillstånd för studier. Effekten 
av det längre tidsspannet för beviljade uppehållstillstånd för studier 
än ett år, eller att även nyligen invandrade individer med annan typ av 
visering inkluderas, borde dock ha marginell inverkan på resultatet. 
Uppehållstillstånd för studier beviljas för den aktuella terminen. Detta 
gör att antalet studenter som påbörjar sina studier först ett år efter att 
tillståndet utfärdats, måste antas vara mycket begränsat. Vidare bör endast 
ett fåtal nyligen invandrade skriva in sig vid ett svenskt lärosäte inom ett 
halvår efter inresan. Inte heller bör det vara vanligt förekommande att 
långväga studenter avser att studera kortare tid än tre månader. Dessa 
behöver inte uppehållstillstånd för studier och kommer därför inte med i 
Migrationsverkets statistik. Det kan även förekomma att t.ex. medborgare 
i USA för vilka visering inte krävs för kortare vistelse, blir kvar och studerar 
utan att de ansökt om uppehållstillstånd. I vilken omfattning detta 
förekommer saknas dock uppgifter om eftersom det inte ingår i lärosätenas 
rutiner att kontrollera att den som registrerar sig också har ett giltigt 
uppehållstillstånd. 
Lärosätenas redovisning av registrerade studenterNär det gäller lärosätenas studieregister och VHS:s antagningsregister 
som ligger till grund för universitets- och högskoleregistret, bör det noteras 
att systemet för studiedokumentation inte är anpassat för studenter som 
saknar personnummer. Det är inte heller utformat för att skilja på olika 
studentgrupper då lärosätena inte får registrera nationalitet i samband med 
studiedokumentationen, vilket gör det svårt för lärosätena att söka uppgifter 
om gäststudenter från tredje land. 
Redovisning vid lärosätena regleras av särskilda bestämmelser i 
förordningen om studier vid universitet och högskolor.148 En students 
identitet anges med hjälp av namn och personnummer. Eftersom 
gäststudenter från tredje land saknar svenskt personnummer då de påbörjar 
sina studier, tilldelas de ett för lärosätet unikt nummer.149 Uppgifterna om 
sökande och registrerade studenter lagras i databaserna NyA respektive 
Ladok. 
148 Förordningen (1993:1153) om redovisning av studier m.m. vid universitet och högskolor.
149 2 kap. 3, 4 och 5 §§ förordningen (1993:1153) om redovisning av studier m.m. vid universitet och 
högskolor. 

Beträffande gäststudenter som deltar i utbytesprogram finns uppgifter 
om vilket utländskt lärosäte utbytet gäller. För gäststudenter som inte deltar 
i utbytesprogram finns däremot endast uppgifter om studentens adress 
vid söktillfället och uppgift om var examina tagits via NyA. Studenter från 
tredje land kan dock vid ansökningstillfället ha varit bosatt i ett annat land 
än hemlandet eller ha avlagt examen utanför hemlandet. Detta försvårar för 
lärosätena att få tillförlitlig statistik över gäststudenter från tredje land, men 
bör i mindre grad påverka HSV:s och SCB:s statistik eftersom individdata 
samkörs mot Migrationsverkets databas med uppgifter om födelseland och 
medborgarskap. 
Personnummer och risken för dubbla identiteterHanteringen av registrering av byte av personnummer skulle kunna skapa 
felkällor. Lärosätena hade tidigare olika system för att tilldela tillfälliga 
personnummer, och ändringar i systemen sker i vissa fall fortfarande 
manuellt. I och med övergången till ett gemensamt system för anmälningar 
till lärosätena, NyA, tilldelas tillfälliga personnummer centralt. Men problem 
kan ändå uppstå vid överföringen till Ladok eftersom en student kan ha 
skapat flera konton i webbportalen studera.nu. Vidare kan namnet ha skrivits 
in på lite olika sätt, vilket försvårar upptäckt av dubbletter. I förlängningen 
kan det således fortfarande inträffa att en gäststudent kan återfinnas under 
flera identiteter.150 Förekomsten av dubbla identiteter i systemet kan dock 
numera elimineras via regelbundna körningar av kontrollprogram, vilket 
också flera lärosäten uppger att de använder. 151 
I samband med införande av NyA har rutiner utarbetats för att 
kontrollera om en person finns under flera identiteter. Även SCB gör 
körningar av universitets- och högskolestatistiken två gånger per år för att 
reducera risken för dubbla identiteter i systemet. Sökningarna inkluderar 
exempelvis födelsedatum, namn och del av namn. 
Variationen i lärosätenas svar om vilka rutiner de har för att föra 
över uppgifter då gäststudenter får nya personnummer, tyder dock på 
att det fortfarande finns risk att en individ får flera parallella identiteter i 
studiedokumentationssystemet.152 Var sjätte lärosäte som besvarat frågan 
150 Enkätsvar från lärosätena. 
151 Intervju med antagningsenheten vid KTH 091009 och enkätsvar från lärosätena. Fem lärosäten 
svarar uttryckligen att detta kontrollprogram används. De som svarat att rutin finns för att säkra 
samstämmiga uppgifter kan också förutsättas använda denna kontroll.
152 Intervju med antagningsenheten vid KTH 091009 och enkätsvar från lärosätena.

anger att de saknar rutiner för att säkra att uppgifterna är samstämmiga 
i NyA och Ladok.153 Vidare kan problem uppstå om inte lärosätena avför 
studenter som inte har registrerat sig eller avbrutit sina studier inom de tre 
veckor efter terminsstarten som är föreskrivet.154 Ett lärosäte uppger dock 
att studenter som inte registrerat sig eller har avbrutit sina studier inte alltid 
avförs ur registret.155 
Sammanfattande slutsatserRiksrevisionen har uppmärksammat att det för närvarande utifrån offentlig 
statistik inte går att skatta diskrepansen mellan uttagna uppehållstillstånd 
för studier och antalet gäststudenter från tredje land registrerade vid 
lärosätena. Vidare konstateras att det finns felkällor i statistiken över 
uppehållstillstånd, vilket gör att antalet individer med uppehållstillstånd 
riskerar att underskattas och jämförelser över tid försvåras. Vidare är 
variationen stor mellan lärosätenas rutiner för att reducera riskerna för att 
en student vid tilldelning av personnummer inte finns registrerad under flera 
identiteter. Det finns dock rutiner i SCB:s datahantering som bör korrigera 
eventuella dubbla identiteter för tredje landsstudenter i den nationella 
statistiken över gäststudenter.
153 Enkätsvar från lärosätena.
154 Regleringsbrev för budgetåret 2009 avseende universitet och högskolor m.m.
155 Enkätsvar från lärosätena.

Bilaga 2 Enkät angående antagning av 
inresande studenter från tredje 
land 
Riksrevisionen har skickat ut frågor till 30 lärosäten. Sammanställningen 
nedan är i komprimerad form. 
1. Antagninga) Hur många studieplatser på engelskspråkiga kurser och program finns 
vid ert lärosäte innevarande hösttermin? Hur stor andel av dessa är på 
masternivå?
b) Hur stor andel av lärosätets engelskspråkiga kurser och program kräver 
inte någon särskild behörighet? Hur många studieplatser rör det sig om?
c) Hur stort ”överintag” krävs för att fylla platserna på en engelskspråkig 
utbildning? Skiljer det sig mellan enstaka kurser och program? Skiljer 
det sig mellan kurser som enbart förutsätter grundläggande 
behörighet och kurser som kräver särskild behörighet? Skiljer det sig från 
svenskspråkiga utbildningar? 
d) Vilka rutiner har ni för att bedöma merithandlingars äkthet?
e) När gick antagningsbeskedet inför höstterminen –09 ut till de som sökt 
engelskspråkiga kurser riktade till inresande studenter?
f) Ser ni några problem i den nuvarande processen för att anta inresande 
studenter?
g) Vilka möjligheter till förbättringar ser ni? 
2. Registreringa) Måste studenten finnas på plats fysiskt för att registreras eller kan 
registrering ske på annat sätt? Hur och när görs undantag?
b) Vilka orsaker anser ni ligger bakom när antagna studenter från tredje land 
inte registrerar sig vid lärosätet?
c) När avförs antagna studenter som inte har registrerat sig från Ladok? 
d) Har ni rutiner för att säkra att uppgifter om en inresande student 
är samstämmiga i NyA och Ladok (t.ex. när studenten tilldelas ett 
personnummer)? Har rutinerna ändrats under de senaste åren och i så 
fall hur?

3. Samarbete mellan myndigheter avseende inresande studentera) Vilka myndigheter samarbetar ni med när det rör frågor om inresande 
studenter från tredje land?
a) Vilka frågor rör samarbetet? 
a) Ser ni några problem i samarbetet mellan Migrationsverket eller 
andra myndigheter rörande inresande studenter från tredje land?
a) Vad kan förbättras när det gäller samarbete mellan Migrationsverket eller 
andra myndigheter med avseende på inresande studenter från tredje 
land? 
a) Borde samarbete och utbyte av information mellan myndigheter regleras 
tydligare mellan universitet och högskolor och andra svenska 
myndigheter i fråga om antagning av inresande studenter? Hur skulle i 
så fall en sådan reglering se ut? 
4. Förlängt uppehållstillstånda) För att bevilja en inresande student från tredje land förlängt 
uppehållstillstånd ställer Migrationsverket ett minimikrav på att den 
inresande studenten från tredje land ska ha klarat av 15 hp under ett 
läsår. Kan en student vid ert lärosäte i praktiken läsa vidare om han eller 
hon tagit så få poäng under ett läsår? Hur löser man exempelvis krav på 
uppflyttning i så fall?
a) Görs det någon uppföljning av inresande studenter från tredje land och 
deras studieresultat vid ert lärosäte? Vad visar i så fall dessa 
uppföljningar? 

Bilaga 3 Sammanställning av resultatet 
från enkät riktad till lärosätenRutiner och risker i förhållande till lärosätenas antagning, registrering 
och uppföljning av gäststudenter har undersökts utifrån enkätsvar från 30 
lärosäten. I urvalet ingår alla svenska universitet och högskolor exklusive 
konstnärliga utbildningar, Ersta Sköndal högskola och Idrottshögskolan. 
Urvalet fångar de lärosäten som tog emot 99 procent av de registrerade 
gäststudenterna under läsåret 2007/08. 
Lärosätenas egen statistik är inte förd på ett sådant sätt att studenternas 
nationalitet kan härledas, vilket gör det svårt att få fram uppgifter specifikt 
för gruppen gäststudenter från tredje land. Det gör att svaren ibland inte är 
specificerade till att gälla enbart gäststudenter från tredje land. Lärosätena 
hade två veckor på sig att besvara enkäten och svar inkom från alla. Däremot 
förekommer internt bortfall på enstaka frågor, vilket redovisas i tabell B3.1.
Tabell B3.1. Redovisning av svarsfrekvens för enkätfrågor ställda till lärosäten angående 
antagning av inresande studenter från tredje land, i procent
Fråga 1AbcdefgSvarsfrekvens8393901001009793Fråga 2AbcdSvarsfrekvens100100100100Fråga 3AbcdeSvarsfrekvens100100939080Fråga 4AbSvarsfrekvens100100

 Antagning 
1a–bAlla de deltagande lärosätena har inte kunnat uppge det totala antal kurser 
eller studieplatser som erbjuds på engelska och är öppna för utländska 
sökande. Detta gör att svaren i flera fall anges vara approximativa. Några har 
angett att deras svar specifikt gäller studenter från tredje land. 
En stor andel av studieplatserna på engelska erbjuds på avancerad 
nivå. Av tabell B3.2 framgår att knappt hälften av de svarande lärosätena 
har merparten av sina kurser på avancerad nivå. En stor andel kurser på 

avancerad nivå är vanligare vid de större universiteten än vid högskolorna, 
men variationen är stor. Fyra universitet uppger att de ger ungefär hälften 
av de engelskspråkiga studieplatserna på avancerad nivå. Luleå tekniska 
universitet, Karlstads universitet och Handelshögskolan i Stockholm har 
mindre än hälften av de engelskspråkiga kurserna på avancerad nivå. 
Generellt är andelen engelskspråkiga kurser på avancerad nivå 
något lägre vid de svarande högskolorna. Två högskolor har alla sina 
engelskspråkiga kurser på grundnivå. Fem högskolor anger att 25 procent 
eller mindre av det engelskspråkiga kursutbudet ges på grundnivå.
Tabell B3.2. Frekvenstabell med avseende på andelen engelskspråkiga studieplatser vid 
lärosätena som erbjuds på avancerad nivå
Andel studieplatser på avancerad nivå, i procentAntal lärosäten0–25525–50750–75475–1006Ej uppgift8

Vanligen kräver de kurser som erbjuds gäststudenter särskild behörighet. 
Det kan vara specifika krav för studier på masterutbildningar eller andra 
särskilda förkunskapskrav, exempelvis godkänt resultat på ett internationellt 
erkänt språktest. Fjorton av lärosätena har angett att de kräver särskild 
behörighet på alla engelskspråkiga kurser, vilket framgår av tabell B3.3. 
De övriga kräver endast grundläggande behörighet till 10–20 procent av 
studieplatserna. Från detta mönster avviker dock Högskolan i Halmstad 
och Högskolan på Gotland som endast kräver grundläggande behörighet 
till cirka 40 procent av studieplatserna. Även Luleå tekniska universitet och 
Lunds universitet har en förhållandevis hög andel studieplatser som inte 
kräver särskild behörighet. 
Tabell B3.3. Frekvenstabell med avseende på andelen engelskspråkiga studieplatser vid 
lärosätena som kräver särskild behörighet
Andel studieplatser med krav på särskild 
behörighet, i procentAntal lärosäten< 75575–99610014Ej uppgift5

 1cNästan alla svarande anser att betydligt fler behöver antas på 
engelskspråkiga kurser än på svenskspråkiga för att studieplatserna ska 
fyllas. Några påtalar dock att även enstaka kurser på svenska kan kräva ett 

stort överintag, och variationen är stor mellan olika institutioner och kurser. 
Detta innebär att en liten andel av de studenter som har antagits registrerar 
sig vid det lärosäte där de blivit antagna. Fjorton lärosäten anger att de 
behöver ta in mellan dubbelt så många och fyra gånger fler studenter än 
antalet studieplatser de vill fylla. Två lärosäten anger att endast en av tio 
antagna kommer till registrering. Fem lärosäten anger ett överintag mellan 
25 och 75 procent. Övriga svarar ospecificerat, med ”stort” eller ”ingen 
skillnad”. Attraktiva utbildningar med högt söktryck anges dock inte behöva 
tillämpa överintag, mer än på några procent. Ett lärosäte anger att en 
ansenlig förändring har skett från och med vårterminen 2009 då betydligt 
fler gäststudenter än tidigare dök upp till registrering. 
Sex lärosäten anger också att alla behöriga sökande antas. Trots detta 
fylls inte alltid studieplatserna. 
Två lärosäten anger att de inte kan besvara frågan om överintag i relation 
till gäststudenter eller gäststudenter från tredje land. 
1d–eVid antagningsomgången för engelskspråkiga masterutbildningar som 
avslutades den 15 januari år 2009, skickades antagningsbesked ut den 7 maj. 
Men gäststudenter antas även vid den senare antagningsomgången den 15 
april. Ett lärosäte anger att de även accepterar sena efterantagningar. Detta 
gör att antagningsbesked kan skickas ut så sent som i mitten av juli eller för 
ett andra urval så sent som den 5 augusti. Detta kan även gälla gäststudenter 
från tredje land. 
Alla med nationell antagning anger att de följer de rutiner som har 
utarbetats av AkVO, VHS och SUHF för arbete med meritverifiering och 
antagning. Riktlinjer från AkVO/UAM (utländska bedömningshandboken 
för akademiska meriter) och gruppmanualer för respektive landområde 
används vid samarbetet kring masterantagningen. I bedömningshandböcker, 
lathundar och landmanualer finns beskrivningar om vilka dokument 
som krävs för att göra en bedömning, vem som utfärdar dokumenten, 
ackrediterade institutioner, hur dokumenten ska certifieras och/eller 
vidimeras etcetera. Andra ”externa” källor/databaser, såsom World Higher 
Education Database (WHED) och HSV:s bedömningsportal, används 
också vid handläggning av utländska meriter. Andra sätt för att verifiera 
handlingar som anges är kontroll mot så kallade ”year books”. För vissa 
länder görs systematisk verifiering mot universitetet från vilket handlingarna 
härstammar, mot centrala myndigheter, till exempel Higher Education 
Commission (HEC) i Pakistan, eller mot databaser, till exempel EILTS och en 
databas för kinesiska examina. Två lärosäten konstaterar att rutinerna dock 
behöver ses över om studieavgifter införs. 

Två lärosäten framför att det är svårt att säkerställa äkthet vid 
bedömning av enbart inskannade (svartvita) dokument, vilket är den form 
som presenteras i databasen NyA. Enligt ett lärosäte upplevs systemet 
också som tungarbetat av de handläggare/programansvariga som är inne 
i NyA. Ett lärosäte framför även att det är problematiskt att genomföra en 
rimlig resursplanering då det är svårt att erhålla kontinuerlig och tillförlitlig 
information om hur många ärenden som ligger kvar i NyA för bedömning. 
Det finns alltid en tjänsteanteckning i det gemensamma antagningssystemet 
NyA, men ibland är den inte tillräckligt uttömmande för att lärosätet ska 
kunna säga mer än vad som redan står i ett obehörighetsmeddelande. 
Ett lärosäte lyfter fram att en gemensam process ställer höga krav på att 
de som arbetar med granskningen har den kompetens som krävs. Ett annat 
formulerar det som att lärosätena måste lita på varandras bedömningar även 
om de har olika erfarenhet på området. 
Vid lokal ansökan inkommer handlingarna till lärosätet i fysisk form. 
Dessa handlingars äkthet granskas genom en rad åtgärder: syning av 
stämplar, jämförande kontroll mot handlingar från samma universitet. 
Ett lärosäte framhåller att en fördel gentemot den nationella antagningen 
är att det i bedömningsförfarandet är möjligt att genomföra två av 
granskningsåtgärderna, nämligen syning av stämplar samt jämförande med 
andra handlingar från samma universitet. 
Högskolan i Jönköping, Linköpings universitet och Handelshögskolan i 
Stockholm anger att den inresande studenten uppvisar originalhandlingar 
som jämförs med inskickade kopior (lupp och UV-skanner används) vid 
ankomsten till högskolan. Registrering i Ladok, alternativt i lokala system 
(TAS), görs först då originaldokument har jämförts med kopior. 
1fDe problem de svarande lärosätena ser i antagningsprocessen av tredjelandsstudenter är framför allt följande.
• Många oseriösa anmälningar till utbildning.
• Oklart om lärosätena får målgruppsanpassa antagning (inom/ 
utomeuropeiska).
• Svårt för den sökande att själv avgöra om den är behörig.
• Förfalskade handlingar.
• Svårt att säkerställa studenternas identitet.
• Verifieringen av dokument mot utländska lärosäten kan ta mycket lång 
tid och ibland krävs betalning för att utföra den.
• Kort tid mellan att antagningsbesked skickas ut och att studenterna ska 
vara på plats.

• Överenskommelser om hur ärenden ska hanteras av de inblandade 
myndigheterna följs inte alltid av alla som deltar i processen.
• Svensk antagningshandläggning utgår ifrån att den studerande har ett 
personnummer, vilket inresande studenter saknar och därför 
omöjliggörs automatisk överföring av alla uppgifter.
• Osäkerhet om de antagna kommer eller inte.
• Bristande kunskaper i engelska hos de inresande studenterna. 
1gMöjliga förbättringar som nämns av de lärosäten som besvarat frågan 
är att systemet tydliggör att alla gäststudenter från tredje land måste 
ansöka den 15 januari för att både ansökan till lärosätet och ansökan om 
uppehållstillstånd ska hinna behandlas i god tid före kursstart. Flertalet av 
de svarande förefaller vara nöjda med samarbetet kring antagningar i den 
virtuella organisationen. Fördelar med den gemensamma organisationen 
som lyfts fram är att man bygger upp kompetens kring utländska 
akademiska meriter och kontaktytor med myndigheter som underlättar 
verifieringen av handlingar. Två lärosäten menar att det behövs mer expertis 
och utbildning för att bedöma utländska handlingars äkthet. Ytterligare två 
lärosäten påpekar att antagningsprocessen tar längre tid i och med den 
gemensamma organisationen. 
Ett lärosäte menar att det är diskutabelt om ett nationellt 
antagningssystem är den optimala lösningen på antagning av studenter från 
tredje land då studieavgifter införs. Vidare framförs att systemet borde göras 
mer flexibelt och anpassat för målgruppen studenter från tredje land. En 
annan möjlighet till förbättring som framförs är att om anmälningsavgifter 
införs så kommer troligen antalet oseriösa anmälningar till utbildning 
minska och därmed belastningen på antagningssystemet bli mindre. 
Registrering 
2aRegistrering kan ske för program fram till två veckor efter terminsstart och 
för kurser inom tre veckor. Några enstaka undantag har gjorts vid särskilda 
omständigheter om det anses att studenten har möjligheter att tillgodogöra 
sig det de missat de första veckorna. 
Nästan alla lärosäten anger att registrering av student alltid kräver 
dennes fysiska närvaro, om det inte är fråga om distansutbildning. 

Högskolan i Kalmar, Karlstads universitet, Blekinge tekniska högskola och i 
viss mån Malmö högskola och Växjö universitet utgör undantag genom att 
erbjuda webbregistrering även vid campusstudier. 
2bDe orsaker som lärosätena anger som orsak till varför studenter inte 
kommer till kursstart, är flera. Det kan vara att uppehållstillstånd inte 
har beviljats i tid. Ett lärosäte uppger att studenter inte får lämna in sin 
ansökan eller får tid för intervju på utlandsmyndighet med hänvisning till 
personalbrist, vilket lett till kraftiga förseningar trots att antagningsbeskeden 
skickats ut i tid. Andra anger att studenterna har valt att läsa vid annat 
lärosäte i Sverige eller utanför Sverige, eller inte rest på grund av familjeskäl 
eller svårighet att få bostad. Tre lärosäten anger att de sökande kanske 
inte har avsett att studera utan använt uppehållstillståndet för att resa in i 
Schengenområdet i andra syften. Ett lärosäte (Umeå) konstaterar att en del 
studenter som har sökt enstaka kurser och fått uppehållstillstånd inte har 
dykt upp utan att kommentera detta vidare. 
Endast Högskolan i Dalarna har vid ett tillfälle gjort en systematisk 
uppföljning av varför antagna studenter som beviljats uppehållstillstånd 
inte påbörjat sina studier. Resultatet visar att orsakerna till att studenter inte 
registrerar sig kan vara att de istället valt en utbildning vid annat lärosäte 
eller att de inte hade för avsikt att påbörja studierna trots att de rest in i 
Sverige. 
2cDe studenter som antagits men inte har registrerat sig ligger vid de flesta 
lärosäten kvar som inaktiva poster i Ladok. Ungefär en sjättedel anger 
att uppgifter om dem som endast antagits (alltså de som inaktiverats i 
systemet) inte gallras utan sparas för framtida statistikbehov eller att de helt 
enkelt saknar rutiner för gallring. 
En kontroll av att en registrerad student fortfarande är aktiv på 
utbildningen görs efter tre veckor. Studenter som inte längre är aktiva ska 
noteras med ”tidigt avbrott” och därmed endast ligga kvar som en inaktiv 
post. Ett lärosäte uppger att detta inte alltid görs. 
2dVid antagning av en student överförs personuppgifter från NyA till Ladok. 
Flera lärosäten anger att det kan uppstå problem vid byte från F-nr till 

T-nr (tillfälligt personnummer) från ansökan till antagning och senare 
vid byte till ett svenskt personnummer under studietiden. Eftersom en 
student kan anmäla sig på webbportalen studera.se flera gånger kan en 
student återkomma under olika personnummer i systemet. Problem kan 
också uppstå om de tillfälliga personnumren tar slut och de sökande får 
ett nummer som saknar koppling till deras födelsedatum och därmed till 
uppgifterna i deras pass. Vad som händer vid byte av personnummer skiljer 
sig mycket mellan lärosätena enligt beskrivningarna i enkätsvaren:
• När studenter byter till svenskt personnummer vid institutionen ska 
detta anmälas till Ladokenheten som ser till att samma uppgifter finns i 
båda systemen. 
• Det är enbart i Ladok den nya uppgiften förs in.
• Nytt personnummer införs i både Ladok och NyA. 
• Regelbundna körningar av funktionen ”batch” underlättar elimineringen 
av dubbletter. 
• Kontroller mot www.upplysning.se och SPAR görs.
Två lärosäten anger att en student kan ha flera olika personnummer 
i systemet. Ytterligare två lärosäten tar upp problemet med dubbla 
identiteter men hänför till läget före införandet av gemensam antagning 
via NyA. Ett annat lärosäte påtalar att hantering av personnummer i både 
antagningssystemet NyA och överföring till Ladok skulle kunna fungera 
bättra än vad det gör idag. Sju lärosäten uppger att de inte har några rutiner 
för att försäkra sig om att uppgifterna är desamma för en student i NyA och 
Ladok. Fem lärosäten svarar på ett sådant sätt att det inte tydligt framgår 
vilka rutiner de har. 
Samarbete med andra myndigheter 
3a–bLärosätenas svar om samarbete varierar. Nästan alla anger att de samarbetar 
med Migrationsverket och VHS. Många anger att de även har kontakter med 
HSV och andra lärosäten. VHS och HSV bistår i bedömningsfrågor gällande 
utländska meriter. Migrationsverket och utlandsmyndigheterna tar kontakt 
med lärosätena med förfrågningar om de uppehållstillståndssökande är 
antagna. 
Två lärosäten nämner särskilt att de har etablerat egna samarbeten med 
andra svenska lärosäten vad gäller kvalitetssäkring och hur arbetet ska ske 
med antagningar och kurser för inresande studenter. Åtta lärosäten anger att 
de har kontakt med utlandsmyndigheter. Flera lärosäten uppger att de har 

kontakt med någon eller några andra myndigheter utöver dessa, exempelvis 
utländska lärosäten och myndigheter, Svenska institutet, Internationella 
programkontoret och Skatteverket. 
3c-dAv de lärosäten som har besvarat Riksrevisionens enkät uppgav tre att 
samarbetet med Migrationsverket fungerar bra och ett lärosäte anger att 
samarbetet har förbättrats den senaste tiden. De som svarar att samarbetet 
fungerar bra anger att de har en kontaktperson vid Migrationsverket eller en 
upparbetad kontakt med ett regionalkontor. 
Enkätsvaren från övriga lärosäten vittnar dock om en allmän önskan om 
ett ökat samarbete och tätare kontakt med Migrationsverket. Problem som 
framförs är att det är väldigt svårt att komma fram till Migrationsverket per 
telefon och att en direktkanal till handläggare saknas. Ett lärosäte efterlyser 
mer personal i tjänst under sommaren som är den kritiska perioden för 
antagningen till högskolestudier. 
Ett lärosäte anger att man just nu håller på att bygga upp ett närmare 
samarbete med Migrationsverket, vilket man ser som väldigt positivt. Fyra 
lärosäten föreslår att Migrationsverket och representanter för lärosäten 
borde träffas en gång per termin för att öka förståelsen för varandras behov 
och få bättre fungerande rutiner. Ett lärosäte föreslår att Migrationsverket 
skulle ha i uppdrag att se till att information utbyts och samarbete sker 
mellan berörda myndigheter. 
Migrationsverket kritiseras av lärosätena för att information till sökande 
skrivs på svenska. 
Andra brister som enstaka lärosäten nämner:
• Studenter som läst på avancerad nivå har svårt att erhålla förlängt 
uppehållstillstånd för breddningsstudier på grundnivå. 
• Informationen på Migrationsverkets hemsida är otydlig, vilket gör 
studenterna förvirrade. 
• Brister i kommunikationen mellan Migrationsverket och Skatteverket 
gällande studenters uppehållstillstånd och rätt till folkbokföring. 
• Migrationsverket och ambassader går in på lärosätenas område då de i 
vissa fall grundar avslag på uppehållstillståndsansökningar på den 
sökandes språkkunskaper.
• Migrationsverket godtar inte villkorad antagning.

3eAv de lärosäten som besvarade frågan anser cirka en tredjedel att samarbetet 
med berörda myndigheter fungerar bra, eller att de inte har några förslag 
till förändringar. Enstaka lärosäten vill dock ha tydligare regler kring 
kommunikation mellan berörda myndigheter. Vidare ges förslag på mer 
upparbetade rutiner för samarbetet mellan berörda myndigheter, med 
förslag på möten mellan representanter för att få en ökad förståelse för de 
problem de olika myndigheterna möter i ansökningsprocesserna. Få för fram 
synpunkter på samarbetet som har byggts upp mellan lärosätena och med 
VHS. Ett lärosäte framför explicit att samarbetet är väl fungerande, men två 
lärosäten påtalar brister i NyA och att den gemensamma antagningen drar 
ut på tiden. 
Andra förbättringar som nämns är följande.
• Det bör finnas en klar skiljelinje mellan lärosätenas 
behörighetsbedömning och Migrationsverkets bedömning av en 
uppehållstillståndsansökan. 
• Migrationsverkets information till studenter bör genomgående skrivas 
på engelska (möjligen med svensk översättning i det fall detta krävs av 
myndigheten). 
• Migrationsverket bör få tillgång till relevant information i NyA och Ladok. 
• Ökad samsyn mellan Migrationsverket och Skatteverket om studenters 
behov och rättigheter. 
• Reglerna för ID-kort måste ses över. 
• Överklagandenämnden för högskolan ska kunna fatta beslut utifrån 
dokument i NyA, istället för att som idag utifrån de kopior lärosätena 
skriver ut från NyA och skickar som pappershandlingar. 
• Reglerna för överklaganden bör generellt ses över vad gäller 
gäststudenter. 
• Ett lärosäte framför att det vore att föredra att utlandsmyndigheterna när 
de bokar intervjutid kontrollerar att den sökande är antagen. 
Förnyat uppehållstillstånd för studier 
4aIdag krävs 15 avklarade högskolepoäng under det första läsåret för att en 
sökande ska beviljas en förlängning av uppehållstillståndet för studier. 
Lärosätenas svar vittnar om att detta krav är lågt satt. Generellt gäller 
progression i utbildningarna, vilket gör att en student med denna studietakt 
har svårt att fortsätta sina studier på en högre nivå. 15 högskolepoäng 

uppfyller inte kraven på behörighet till en högre nivå (fördjupningskurser). 
För detta krävs minst 22,5 högskolepoäng. Studenten har dock rätt att läsa 
om de kurser där poäng inte har tagits. 
Det kan dock föreligga speciella omständigheter som möjliggör att en 
student ändå kan fortsätta sina studier på en högre nivå. För att få påbörja 
andra året av vissa masterprogram finns det i dagsläget inget poängkrav. 
Krav på tidigare avklarade poäng blir dock aktuellt inför den avslutande 
uppsatskursen. 
En student som väljer att endast läsa grundläggande kurser på A-nivå, 
kan utan problem fortsätta att läsa vidare även om poäng inte tagits på 
föregående kurser. 
4bLärosätena ska inte föra statistik utifrån studenternas nationalitet och har 
därmed svårighet att uttala sig specifikt om gruppen gäststudenter från 
tredje land eller följa upp deras studieresultat. 
Sex lärosäten uppger emellertid att de på något sätt har gjort 
uppföljningar av gäststudenter från tredje land och två av dem uppger att 
studenterna presterar väl. Två lärosäten anger att genomströmningen på 
de engelskspråkiga utbildningarna är något lägre än på svenskspråkiga 
utbildningar eller att det tar lite längre tid innan gäststudenterna börjar ta 
poäng. Negativa konsekvenser av att studenter som påbörjar sina studier 
sent in på terminen tas också upp. 
Två av lärosätena som gör uppföljningar gör detta som ett led i den 
uppföljning som görs av samtliga studenters studieprestationer, utan att 
nämna resultaten av dessa. Två lärosäten uppger att de under året ska 
införa mer systematiska uppföljningar som en del i kvalitetsarbetet och 
resurstilldelningssystemet. 
Vidare uttrycker två lärosäten specifikt att ingen uppföljning görs, 
eftersom lärosätena inte har rätt att registrera studenternas ursprung. De 
övriga lärosätena besvarar frågan med att ingen uppföljning görs.

Bilaga 4 Internationell jämförelse av 
uppehållstillstånd för studierDet finns skillnader i hur andra länder hanterat balansgången mellan 
öppenhet för utländska studenter och att hänsyn även måste tas till risker 
att individer med andra syften utnyttjar denna öppenhet. Nedan beskrivs 
hur reglerna ser ut på området i Finland, Norge, Nederländerna, Tyskland, 
Storbritannien och Frankrike. 
I Norge, som deltar i Schengensamarbetet genom särskilt avtal, är 
förutsättningarna för reglerna på området andra än i övriga länder. Även 
i Storbritannien skiljer sig förutsättningarna för regleringen bland annat 
på så sätt att studentdirektivet156 inte är tillämpligt. Genom direktivet ska 
tredje landsmedborgares inresa och rörlighet inom EU i studiesyfte främjas. 
Studentdirektivets bestämmelser innebär vissa begränsningar exempelvis 
vad gäller tillståndstider och tillämpningen av försörjningskravet. För 
att bekämpa missbruk och en felaktig användning av förfarandet enligt 
direktivet anges att medlemsstaterna bör kunna kräva alla de bevis som 
är nödvändiga för att bedöma dess samstämmighet, främst beträffande 
sökandens påtänkta studier, när det finns betänkligheter beträffande 
ansökan om inresa och vistelse. 
Även i de fall skillnaderna i regleringen är stora kan en jämförelse vara 
av värde för att visa vilken omfattning kontrollinslagen har och på vilka olika 
sätt risken för missbruk hanterats. Lösningar i andra länder kan också visa 
att ansvarsfördelningen i processerna inte är givna. 
Finland 
Uppehållstillstånd för studier 
Gäststudenter som antagits till studier i Finland måste före inresan i landet 
ha beviljats ett uppehållstillstånd. Ansökan om uppehållstillstånd lämnas in 
till en finsk beskickning i det land där sökanden lagligen vistas. 
Till ansökan ska bifogas ett antagningsbesked från lärosätet och 
information om studiernas längd, på vilket språk utbildningen ges och vilken 
examen sökanden avser att avlägga. I vissa fall behövs även uppgifter om 
sökandens tidigare studier och språkkunskaper. För att ansökan ska beviljas 
156 Direktiv 2004/114/EG.

uppställs krav på heltäckande sjukförsäkring och bevis för att det finns 
medel för sökandens försörjning under tillståndstiden. 
Ärendet om uppehållstillstånd för studier utreds av beskickningen och 
översänds därefter till Migrationsverket för beslut. Uppehållstillståndet 
beviljas vanligtvis för ett år. Om anledningen till vistelsen i Finland är ett 
tillfälligt arbete eller studier som kommer att avslutas inom en på förhand 
känd period, kan tillståndet beviljas för en kortare eller längre tid än ett år, 
dock aldrig för en längre tid än två år. I undantagsfall kan uppehållstillstånd 
för studier beviljas efter inresan. Så kan exempelvis vara fallet om sökanden 
har kommit till Finland med ett visum för inträdesprov och studierna börjar 
så snart efter provet att det saknas tid att resa tillbaka och ansöka om och få 
beviljat uppehållstillstånd. 
Efter avslutade studier kan studenten bli kvar i Finland om han eller 
hon beviljas uppehållstillstånd på annan grund. Uppehållstillstånd kan 
exempelvis beviljas för fortsatta studier, på grund av anknytning eller 
anställning. I de fall examen har avlagts kan ett tillstånd förlängas för en tid 
av sex månader för att ge sökanden möjlighet att söka arbete. 
FörsörjningskravetKravet på tryggad försörjning anses vara uppfyllt om den sökande har 
inkomster eller tillgångar motsvarande minst 500 € per månad eller 6 000 € 
per år. Utöver en deposition på ett konto i en finsk bank, kan en deposition 
på ett konto i studentens namn i utländsk bank på vilket studenten har 
uttagsrätt i Finland beaktas vid bedömningen om kravet är uppfyllt. Är det av 
praktiska skäl inte möjligt att öppna ett bankkonto i Finland kan en check i 
studentens namn på det begärda beloppet godtas. 
Effektiviserade utredningar vid hög risk för förfalskade handlingarMigrationsverket har under året effektiviserat utredningarna av ansökningar 
om uppehållstillstånd för studier från Kamerun, Ghana och Nigeria som 
ett led i att hantera problemet med falska handlingar. En hög frekvens av 
förfalskade handlingar har uppmärksammats såväl bland identitetsbevis, 
studie- och arbetsintyg, kontoutdrag som bland sjukförsäkringsdokument. 
Till den finska beskickningen i Abuja, Nigeria har extra personal skickats för 
att intervjua sökandena och kontrollera äktheten av dokument. Att uppvisa 
förfalskade dokument betraktas som ett kringgående av bestämmelserna 
om inresa och därmed som ett försök till illegal inresa. Migrationsverket 
kommer även följande år att koncentrera resurser till ifrågavarande 
utredningar. 
För mer information se www.migri.fi

Samverkan mellan Migrationsverket och lärosätenaDet görs fortlöpande ansträngningar för att öka samverkan mellan 
Migrationsverket och lärosätena. Vid ett par tillfällen per år sammankallar 
Migrationsverket en särskild arbetsgrupp för internationella studenter. I 
denna grupp deltar företrädare för Utbildningsministeriet, Utrikesministeriet 
och Inrikesministeriet, polisen och lärosätena. Innan terminen börjar 
översänder lärosätena listor med antagna studenter till Migrationsverket 
så att en kontroll ska kunna ske av att de som söker uppehållstillstånd 
antagits till utbildningen. Migrationsverket och lärosätena har kontakter 
även under terminen och lärosätena informerar Migrationsverket om en 
student som har antagits till utbildning inte påbörjar eller avbryter studierna. 
Migrationsverket har dragit upp riktlinjer för samverkan med lärosätena. 
Avsikten är även att Migrationsverket ska lämna närmare anvisningar till 
personalen på lärosätena beträffande i vilka fall kontakter är befogade. 
Norge 
Visum och uppehållstillstånd för studier 
Gäststudenter behöver uppehållstillstånd för att kunna studera i Norge för 
en längre tid än tre månader. För uppehållstillstånd krävs ett antagningsbevis 
för studier på heltid vid godkända lärosäten och att gäststudenten kan 
visa att bostad i Norge har ordnats. Det krävs även att gäststudenten har 
sin försörjning tryggad för den tid för vilken tillstånd söks. Ett villkor för 
uppehållstillstånd är också enligt huvudregeln att sökande lämnar landet 
efter avslutad utbildning. Ansökan om uppehållstillstånd ska, med undantag 
för exempelvis vissa studenter på utbytesprogram, inges före inresan. 
Uppehållstillstånd lämnas för den period utbildningen varar, dock högst ett 
år i taget. Alla gäststudenter har rätt att arbeta högst 20 timmar per vecka 
utan att ansöka om arbetstillstånd. 
Ansökan inges till en norsk utenriksstasjon i gäststudentens 
hemland eller i det land gäststudenten har vistats lagligen de senaste 
sex månaderna. Ansökan utreds vid utenriksstasjonen och översänds till 
Utlendingsdirektoratet (UDI), som är central förvaltningsmyndighet för 
utlänningsfrågor, för beslut. UDI tar ställning till ansökan och inhämtar om 
det är nödvändigt ytterligare upplysningar. Utenriksstasjonen och polisen 
bistår UDI med att inhämta kompletterande upplysningar. UDI översänder 
beslutet om uppehållstillstånd och lämnar besked till utenriksstasjonen om 
att visum för inresa kan utfärdas. Kopior av beslutet skickas till lärosätet 
och till polisen i det polisdistrikt där sökanden ska bo. Utenriksstasjonen 
utfärdar visum till sökanden. 

När sökanden kommer till Norge ska han eller hon inom en 
vecka anmäla sig hos polisen. Först efter anmälan hos polisen blir 
uppehållstillståndet giltigt. Ansökan om förnyelse av uppehållstillståndet 
måste inges minst en månad innan uppehållstillståndet går ut. För att 
uppehållstillståndet ska förlängas krävs att sökanden kan visa godtagbara 
framsteg i studierna. Vid årsskiftet 2009/10 träder en ny utlendingslov- och 
forskrift i kraft, men det innebär på området ingen ändring i sak. 
FörsörjningskravetDet belopp som gäststudenten ska disponera uppgår läsåret 2009/10 till 
87 600 Nok, vilket motsvarar det belopp som beviljas i studielån till norska 
studenter. Försörjningen ska vara ordnad genom studielån, stipendium, 
egna medel eller arbetsinkomst. En garanti från tredje man godtas i normala 
fall inte. Egna medel ska enligt huvudregeln överföras till ett konto i en 
norsk bank i eget namn eller deponeras på ett konto som lärosätet har 
låtit öppna för detta ändamål. På det belopp som ska avsättas får göras 
avdrag för inkomst från arbete om intyg från arbetsgivare uppvisas. Krav på 
dokumentation varierar från land till land och sökanden ombeds på UDI:s 
hemsida att vända sig till utenriksstasjonen för mer information. 
Samverkan mellan UDI och lärosätena samt Centrum för 
internationalisering av högre utbildningUDI samverkar med lärosätena för att förenkla och förkorta handläggningen 
av ansökningarna om uppehållstillstånd. Lärosätena bistår UDI med 
dokumentation om antagning vid förstagångsansökan och utlåtanden om 
studieresultat och tillåtelse av deltidsarbete vid förnyad ansökan. I Norge 
finns Senter for internasjonalisering av Höere Utdanning, ett centrum 
för att samordna, ge service och bygga upp kompetens i frågor om 
internationalisering av högre utbildning. Centret är ett förvaltningsorgan 
med eget styre under Kunnskapsdepartementet. Det finansieras via 
Kunnskaps- och Utdannelsedepartementen, Nordiska ministerrådet, 
EU-kommissionen och utdannelsedirektoratet. Det är ansvarigt för vilka 
utbildningsområden som ska prioriteras och hur utbildningen ska profileras 
utomlands. 
För mer information se www.udi.no

Nederländerna 
Tillfälligt uppehållstillstånd och uppehållstillstånd för studier 
Gäststudenter måste för att tillåtas inresa i Nederländerna inneha ett 
tillfälligt uppehållstillstånd. Ansökan om tillfälligt uppehållstillstånd ska 
inges till beskickningen i sökandens hemland eller det land sökanden 
lagligen vistas i. Beslutet om tillfälligt uppehållstillstånd fattas av Immigratieen Naturalisatiedienst (IND). Efter att ett tillfälligt uppehållstillstånd har 
beviljats har studenten sex månader på sig att resa in i Nederländerna. 
Studenter av vissa nationaliteter, exempelvis medborgare i Australien, Japan, 
USA och Kanada, är undantagna från kravet på tillfälligt uppehållstillstånd. 
Alla utländska studenter måste inom åtta dagar efter inresan ansöka om ett 
uppehållstillstånd. Det finns även ett krav på att studenterna inom tre dagar 
efter inresan ska anmäla sig hos polis. 
En förutsättning såväl för ett tillfälligt uppehållstillstånd som för det 
uppehållstillstånd som ska beviljas först efter inresan är att studenten 
antagits till aktuella studier. För högre utbildning gäller vidare att studierna 
ska avse heltid och att lärosätet är statligt finansierat eller godkänt av 
Ministerie van Onderwijs Cultuur en Wetenschap. Lärosätet ska finnas med i 
IB-Groepregistret, ha accepterat gällande uppförandekod och undertecknat 
ett särskilt avtal med IND. Aktuella lärosäten ansöker för studenternas 
räkning om tillfälligt uppehållstillstånd och har direktkontakt med IND. 
Studenten kontaktar IND endast för att erhålla tillståndshandlingarna. 
Regelsystemet kommer att förändras år 2011 bland annat på så sätt att 
det inte längre kommer att vara nödvändigt att förnya uppehållstillståndet 
varje år, utan ett femårigt tillstånd kommer att utfärdas. Även lärosätenas 
skyldigheter under ansökningsförfarandet kommer att utökas. 
Försörjningskravet 
Försörjningskravet är ett centralt och generellt villkor för att inresa 
ska beviljas. En student måste för att tillfälligt uppehållstillstånd och 
uppehållstillstånd ska lämnas kunna bekosta sitt uppehälle och sina 
studier i Nederländerna. Tillräckliga tillgångar ska garantera att det sociala 
förmånssystemet inte belastas. Om sociala förmåner skulle betalas ut till 
studenten kan det få konsekvenser för det uppehållstillstånd som meddelats. 
Det krävs att studenten visar att han eller hon har tillräckliga medel att betala 
för undervisning och/eller studieavgifter samt sitt uppehälle. Lärosätet 
ska tillsammans med ansökan inge ett utdrag för ett konto i studentens 
namn eller ett för studenten och lärosätet gemensamt konto, som visar ett 
tillgodohavande för det aktuella akademiska året eller ett intyg från en bank 
som bekräftar att en viss summa kommer att överföras varje månad till 
kontot.

Sponsorsystem där lärosätena bedömer vissa villkor för 
uppehållstillstånd 
Nederländerna har ett sponsorsystem, där sponsorn tar på sig ett 
ansvar för den som ansöker om tillfälligt uppehållstillstånd respektive 
uppehållstillstånd i syfte att studera. Med sponsorsystemet förlitar sig staten 
på sponsorns intresse av att en utländsk student genomför sina studier i 
landet och att relationen mellan sponsor och student är sådan att sponsorn 
har tillgång till information om den utbildning som studenten antagits till, 
studentens boende under vistelsen samt när studenten kommer att avsluta 
studierna och återvända till sitt hemland. 
Lärosätena förutsätts ha ett avtal med IND för att få uppehållstillstånd 
för en student. Lärosätena ska enligt avtalet bedöma om vissa 
förutsättningar för inresa i landet är uppfyllda för studenten, exempelvis 
studentens möjligheter att försörja sig under studietiden. Genom att 
ansvaret för vissa bedömningar lagts på lärosätena blir den bedömning 
som IND ska göra mer begränsad. Detta förkortar handläggningstiden för 
ansökan om tillfälligt uppehållstillstånd och uppehållstillstånd. Ett tillfälligt 
uppehållstillstånd kan i de fall lärosätet medverkat vid bedömningen erhållas 
inom två veckor. Den genomsnittliga handläggningstiden för en ansökan om 
tillfälligt uppehållstillstånd är annars tre månader. 
Lärosätena måste för att kvalificera sig för att ta emot utländska 
studenter uppfylla de villkor som finns i uppförandekoden. Avtalet innehåller 
också en bestämmelse enligt vilken lärosätet ska underteckna en så kallad 
sponsordeklaration för studenterna. Uppförandekoden är ett initiativ 
mellan lärosätena, oberoende organisationer på utbildningsområdet och 
regeringen i Nederländerna. Endast lärosäten som uppfyller villkoren i 
uppförandekoden kan träffa avtal med IND. Ett villkor i uppförandekoden 
är att lärosätet ska kunna lämna tillförlitlig information om utbildningen 
till IND, exempelvis uppgifter om hur utbildningen kvalitetssäkras och 
om anmälnings- eller studieavgifter samt kostnader som lärosätet har för 
studenterna enligt avtalet. Om lärosätet inte lever upp till de krav som ställs 
i avtalet finns sanktionsmöjligheter. En sådan är att lärosätet fråntas rätten 
att bedöma vissa villkor för att uppehållstillstånd ska meddelas, vilket får till 
följd att ansökningsförfarandet vid IND fördröjs. Deklarationen ger också 
IND möjlighet att utverka ersättning för eventuella kostnader för en students 
hemresa om så krävs. 
IND gör bedömningen att en viktig faktor för systemets framgång är att 
det är fråga om ett begränsat antal lärosäten och att aktuella lärosäten är väl 
insatta i de villkor som gäller för att uppehållstillstånd ska kunna lämnas. 
För mer information www.ind.nl. och www.internationalstudy.nl

Tyskland 
Visum och uppehållstillstånd för studierFör att en gäststudent ska tillåtas resa in i Tyskland för att studera krävs 
visum. En gäststudent kan medges inresa även utan visum, men endast om 
han eller hon är undantagen från visumkravet för längre vistelse. En ansökan 
om visum respektive uppehållstillstånd för studier lämnas in av sökanden. 
Vid ansökan ska han eller hon uppvisa antagningsbesked från ett tyskt 
lärosäte och vid förlängning att studierna fullföljts med godtagbara resultat. 
Ansökan om visum ska lämnas in på en tysk beskickning. 
På beskickningen genomförs en intervju med sökanden. 
Ansökningshandlingarna och underlag för beslut översänds av 
beskickningen till Bundesamt für Migration und Flüchtlinge. Efter att 
Bundesamt für Migration und Flüchtlinge meddelat beslut i ärendet får 
sökanden hämta passhandling med visum eller ett avslagsbesked på 
beskickningen. Visum respektive uppehållstillstånd för studier eller för 
preparandutbildning inför studier omfattande språkutbildning kan bara 
lämnas om den sökande antagits till utbildningen av lärosätet. Även 
intyg från lärosäten om villkorad antagning accepteras. Om ett sådant 
intyg saknas kan dock ett uppehållstillstånd i syfte att ansöka om en 
utbildningsplats med en giltighetstid om nio månader beviljas. Efter inresan 
utfärdar Bundesamt für Migration und Flüchtlinge uppehållstillstånd för den 
fortsatta vistelsen. 
En ansökan om uppehållstillstånd måste inges inom visumets 
giltighetstid. I normala fall gäller utfärdat visum för en tid av tre månader 
och ett uppehållstillstånd för studier i två år. 
För att ett uppehållstillstånd ska förlängas krävs att studenten visar 
att studierna fullföljts med godtagbara resultat. Lärosätena tillhandahåller 
information till sökanden från andra länder, men medverkar inte i 
ansökningsprocessen. När det gäller exempelvis studievillkor och 
studieresultat kan Bundesamt für Migration und Flüchtlinge dock inhämta 
uppgifter från lärosätena och väga in dessa uppgifter i bedömningen. En 
sökande måste både för visum och för uppehållstillstånd för studier visa att 
han eller hon har tillräckliga medel för sitt uppehälle under studietiden och 
att det finns en gällande sjukförsäkring. Det finns för närvarande inga planer 
på att ändra regelsystemet vad avser internationella studenter. 

FörsörjningskravetFör att försörjningskravet ska vara uppfyllt krävs ett belopp om 648 € per 
månad eller 7 776 € per år. Vid bedömningen av om försörjningskravet är 
uppfyllt beaktas studentens föräldrars inkomster och tillgångar, en formell 
garanti från en tredje person att svara för kostnaderna för studentens 
vistelse i landet och när en sådan vistelse upphör eller en bankgaranti som 
förnyas årligen hos ett kreditinstitut i landet eller ett utländskt kreditinstitut 
som har behörighet att genomföra transaktioner i landet. Även statliga 
studieförmåner, stipendium från tyska offentliga fonder, fonder som tillhör 
en sponsororganisation som är erkänd i Tyskland eller från en offentlig fond 
i studentens hemland om det är fråga om ett utbytesprogram accepteras. 
I vissa fall kan krav ställas att studenten öppnar ett konto i Deutsche Bank 
där uttagsrätten är begränsad till ett visst belopp per månad. Samma 
försörjningskrav uppställs för att ett uppehållstillstånd ska förlängas. 
Det finns vidare möjligheter att förse ett uppehållstillstånd med villkoret 
att bevis om fortsatt tillräckliga tillgångar ska visas före ett visst datum. 
Dokumentationskraven, som även kan avse en tredje parts inkomster och 
tillgångar, och att bevis ska inges och prövas varje gång uppehållstillstånd 
söks eller förlängs minskar risken för missbruk. Vid prövningen av om ett 
uppehållstillstånd ska förlängas kan det faktum att en student arbetat mer 
än vad som är tillåtet göra att försörjningskravet inte anses vara uppfyllt. 
För mer information www.bamf.de och www.auswaertiges.amt.de 
Storbritannien 
Visum/entry clearance och tillstånd till vistelse för studier och 
uppehållstillstånd för studier 
Enligt gällande regelsystem finns två alternativa spår för gäststudenter i 
Storbritannien. Om avsikten är att studera endast en kortare tid, maximalt 
sex månader kan ett tillstånd för vistelse för studier sökas. Lärosätet ska endera 
ha en licens, som så kallad Tier 4-sponsor, eller vara ackrediterad av en 
organisation som godkänts av UK Border Agency (UKBA). 
Tier 4-spåret har lanserats först i år. Studenter som önskar använda det 
här spåret måste vara sponsrade av ett lärosäte som har licens som Tier 
4-sponsor. När lärosätet ansöker om en licens undersöker UKBA lärosätet 
ur immigrationsrisksperspektiv för att säkerställa att lärosätet kan uppfylla 
sina förpliktelser som sponsor vad gäller kontroller och rapportering av 
studenter. Lärosätena är skyldiga att rapportera till UKBA om studenten 
inte registrerar sig vid lärosätet, avbryter studierna eller inte fullt ut deltar 
i undervisningen och vid misstanke att studenten på andra sätt bryter mot 

uppehållstillståndets villkor. Endast viss högre utbildning erbjuds genom 
lärosäten med Tier 4-licens. 
Lärosäten, som inte omfattas av offentlig tillsyn och revision, måste vara 
ackrediterade av en organisation som godkänts av UKBA. Ackrediteringen 
ska vara en oberoende kvalitetsmärkning, som visar att lärosätet har sunda 
utbildningsmetoder, rekryteringsprocesser och en utvecklad kontroll av 
studenterna för att inte uppehållstillstånd för studier ska kunna missbrukas. 
För dem med en nationalitet som omfattas av visumkrav behövs visum 
före inresa till Storbritannien. För gäststudenter som inte omfattas av något 
sådant krav kan tillståndet till vistelse för studier sökas först vid ankomsten. 
Tillstånd till vistelse för studier i Storbritannien berättigar inte till arbete 
under vistelsen. Gäststudenten kan inte heller få tillståndet förlängt eller få 
ett tillstånd för en förlängd vistelse på annan grund. 
När det gäller Tier 4-spåret ska alla studenter ansöka om så kallad 
entry clearance innan de reser till Storbritannien oavsett om de har 
medborgarskap som är undantagna från visumkrav eller inte. Gäststudenter 
som använder sig av det första spåret och som har en nationalitet som är 
undantagen visumkrav behöver inte söka entry clearance. De kan i stället 
resa in för vistelse för studerande vid ankomsten. Om gäststudenten är 
från ett land för vilket visumkrav gäller måste däremot en ansökan om entry 
clearance ha lämnats in, annars nekas inresa. Studenter som befinner sig i 
Storbritannien för vistelse för studier är inte formellt bundna till ett särskilt 
lärosäte, men måste visa att de erbjudits en utbildningsplats på en kurs vid 
ett lärosäte som endera har licens som Tier 4-sponsor eller är ackrediterad 
av någon av UKBA godkänd organisation. Det förekommer att lärosätena 
och inte studenten själv inger ett större antal ansökningar, framför allt för 
förlängning av tillstånd i Tier 4-spåret. Innan ställning tas till ansökan om 
förlängning av tillstånd ska dock studenten lämna biometriska uppgifter. 
För tredje landsmedborgare har införts ett krav på innehav av ett särskilt 
identitetskort med biometriska uppgifter. Lärosätena har en straffbelagd 
skyldighet att kontrollera att studenterna har de tillstånd som krävs för att 
vistas i landet för studier, och identitetskorten ska underlätta denna kontroll. 
De ändringar som har genomförts i år ska utvärderas och det finns för 
närvarande inga planer på andra ändringar av regelverket. 
FörsörjningskravetDet uppställs ett generellt försörjningskrav såväl för studenter som 
söker tillstånd för vistelse för studier, som för studenter som ansöker 
om uppehållstillstånd enligt Tier 4-spåret. Studenter med tillstånd för 
vistelse för studier får inte arbeta under sin vistelse i landet. När det gäller 
banktillgodohavanden måste studenten genom kontoutdrag eller intyg 

från bank eller annat kreditinstitut visa tillgodohavande av viss storlek och 
att tillgångarna funnits på kontot i minst 28 dagar. Det finns inga krav på 
att tillgångarna ska finnas på ett konto i bank eller kreditinstitut i landet, 
däremot ska banken eller kreditinstitutet stå under tillsyn av en i hemlandet 
behörig myndighet. 
För mer information www.ukba.homeoffice.gov.uk 
Frankrike 
Visum och uppehållstillstånd för studierGäststudenter måste för att kunna genomgå högskoleutbildning i 
Frankrike ha ett tillfälligt uppehållstillstånd för studier. Tillståndet ges i 
undantagsform, som en förlängning av ett visum för längre vistelse och ett 
försörjningskrav uppställs. En ansökan om tillfälligt uppehållstillstånd för 
studier ska inges inom två månader från inresan. Längden av ett beviljat 
tillfälligt uppehållstillstånd är begränsad till passhandlingens giltighetstid. 
Uppehållstillståndet får inte heller beviljas för längre tid än den period 
under vilka studierna pågår och för en tid av högst ett år. Ett tillfälligt 
uppehållstillstånd kan förnyas. Vid en ansökan om förnyat uppehållstillstånd 
avgör lärosätet om studenten gjort godtagbara framsteg i studierna. 
Studenter som reser in i Frankrike med ett visum för längre vistelse där 
tillståndet ger rätt till en vistelse över tre månader och upp till sex månader 
behöver inte ha något uppehållstillstånd. 
Vid en ansökan om visum respektive uppehållstillstånd för studier 
ska gällande passhandling, födelseattest, bevis om civilstånd, handlingar 
som styrker att försörjningskravet är uppfyllt och bevis om antagning eller 
villkorad antagning vid lärosätet bifogas. Ansökan om visum ges in till en 
fransk beskickning. 
FörsörjningskravetFör att försörjningskravet ska vara uppfyllt krävs åtminstone 430 € per 
månad för det kommande universitetsåret, eller totalt drygt 5 000 €. Hänsyn 
tas till stipendium, intyg som visar på att studenten kommer att försörjas 
av sin familj, anställningsavtal etcetera. Om studenten ska försörjas av 
en person bosatt i Frankrike, krävs en formell ansvarsförbindelse och 
bevis om att tillgångar finns, till exempel uppgift om taxerad inkomst och 
inkomstbesked för de senaste tre månaderna. Om överföring av medel 
för studentens försörjning ska ske från utlandet måste studenten visa att 
ett bankkonto har öppnats, att medel kommer att sättas in och att medel 
kommer att överföras till studenten i Frankrike. 

Utbildningsattaché vid franska beskickningarCampus France, en organisation med nära samarbete med lärosätena, 
har kontor i 75 länder. Organisationens verksamhet bedrivs under insyn 
av Ministère des Affaires étrangères et europeénnes, Ministère de 
l`Education national och Ministère de l´Enseignement supérieur et de 
la Recherche. Kontoren är underställda Frankrikes ambassad i respektive 
land. Utbildningsattachéer marknadsför fransk högskoleutbildning på de 
lokala utbildningsinstitutionerna och biträder studenterna både vid ansökan 
om antagning till utbildning och vid ansökan om visum. I ett 30-tal länder 
finns online-system som kan hantera såväl anmälningar till utbildning 
som ansökningar om visum. På beskickningen intervjuas sökanden av 
utbildningsattachén om tidigare utbildning och den högskoleutbildning 
som denne antagits till. Ofta genomförs i samband med intervjun även ett 
franskt språktest. Utbildningsattachén rapporterar vad som framkommit 
vid intervjun och gör en bedömning av sökandens studiemål och en 
äkthetsbedömning av betyg från tidigare utbildning. Rapporten och 
bedömningen bifogas visumansökan. 
För mer information se www.ofii.fr och www.campusfrance.org 
Sammanfattande iakttagelserRegelverket för uppehållstillstånd för studier skiljer sig åt mellan de 
studerade länderna. Flera av de undersökta länderna använder visum eller 
tillfälliga uppehållstillstånd för studier. Systemen i Nederländerna och 
Storbritannien skiljer sig från övriga länder genom höga krav på lärosätena 
vad gäller att den sökande uppfyller villkoren för uppehållstillstånd samt 
kontroll av och ansvar för de gäststudenter som antas. 
Systemet i Finland är mer jämförbart med det i Sverige, men visar 
ändå på en större samverkan mellan inblandade myndigheter. Förutom 
regelbundna möten mellan myndigheterna, rapporterar lärosätena till 
Migrationsverket om studenter inte påbörjar eller avbryter sina studier. 
I Frankrike utförs de bedömningar som i Sverige görs av lärosätena av 
särskild personal vid beskickningarna i anslutning till processen för 
visum och uppehållstillstånd. Det förekommer även olika metoder för 
att lösa verifieringen av banktillgodohavanden för att säkerställa att 
försörjningskravet uppfylls.


