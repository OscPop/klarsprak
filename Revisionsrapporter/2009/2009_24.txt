






















RiR 2009:24
Internationell skattekontroll
Skatteverkets informationsutbyte med andra länder

ISBN 978 91 7086 197 0
RiR 2009:24
Tryck: Riksdagstryckeriet, Stockholm 2009

Till regeringen
Finansdepartementet
Datum: 2009-11-30
Dnr: 31-2007-1250
Internationell skattekontroll
– Skatteverkets informationsutbyte med andra länder
Riksrevisionen har granskat Skatteverkets hantering av informationsutbytet 
med andra länder. Resultatet av granskningen redovisas i denna 
granskningsrapport.
 Företrädare för Skatteverket har fått tillfälle att faktagranska och i övrigt 
lämna synpunkter på utkast till rapporten.
 Rapporten överlämnas till regeringen i enlighet med 9 § lagen 
(2002:1022) om revision av statlig verksamhet m.m. Rapporten överlämnas 
samtidigt till Riksrevisionens styrelse. 
 Rapporten innehåller slutsatser och rekommendationer som avser 
Skatteverket. Riksrevisionen kommer att följa upp granskningen.
 Riksrevisor Eva Lindström har beslutat i detta ärende. Revisionsdirektör 
Anna Hansson har varit föredragande. Revisionsråd Tomas Nordström har 
medverkat vid den slutliga handläggningen.
Eva Lindström Anna Hansson
För kännedom:
Skatteverket


Innehåll
Sammanfattning 7
1 Varför är informationsutbytet viktigt? 13 
1.1 Motiv till granskning 13 
1.2 Revisionsfråga och granskningsobjekt 14 
1.3 Normer och bedömningskriterier 14 
1.4 Granskningens genomförande och avgränsningar 17 
1.5 Rapportens disposition 17
2 Vad styr medverkan i skattesystemet? 19 
2.1 Skattefelet 19 
2.2 Medverkandekartan 19 
2.3 Erfarenheter från USA 22 
2.4 Konsekvenser för internationell skattekontroll 22
3 Förutsättningar för internationellt informationsutbyte 23 
3.1 Lagstiftning 23 
3.2 Olika former för informationsutbyte 26 
3.3 Skatteverkets organisation 28
4 Utbyte av automatiska kontrolluppgifter 31 
4.1 Hantering av automatiska kontrolluppgifter 31 
4.2 Omfattning av automatiska kontrolluppgifter 36 
4.3 Identifiering och kontroll av automatiska kontrolluppgifter 42 
4.4 Analys och uppföljning av automatiska kontrolluppgifter 46 
4.5 Sammanfattande iakttagelser 47
5 Spontana kontrolluppgifter och handräckning 51 
5.1 Definition av spontana kontrolluppgifter 51
5.2 Omfattning av spontana kontrolluppgifter och handräckning 52 
5.3 Hantering av spontana kontrolluppgifter och handräckning 54 
5.4 Kontroll av spontana kontrolluppgifter och handräckning 57 
5.5 Sammanfattande iakttagelser 59
6 Samtidiga revisioner 61 
6.1 Multilaterala och simultana revisioner 61 
6.2 Närvaro vid skatteutredning i annat land 63 
6.3 Sammanfattande iakttagelser 64
7 Skatteverkets utvecklingsinsatser 65
8 Slutsatser och rekommendationer 67 
8.1 Inledning 67 
8.2 Automatiska kontrolluppgifter läses inte in 68 
8.3 Automatisk identifiering saknas 69 
8.4 Många kontrolluppgifter granskas aldrig 69 
8.5 Innehållet i utländska kontrolluppgifter är inte kartlagt 70 
8.6 System för en effektiv uppföljning saknas 70 
8.7 Spontana kontrolluppgifter minskar 71 
8.8 Fördröjd it-utveckling 72 
8.9 Skatteverket har inlett ett utvecklingsarbete 73 
8.10 Riksrevisionens rekommendationer 73
Referenser 75
Bilaga 1 Termer och begrepp 79


7 RIKSREVISIONENInternationell skattekontroll
 Sammanfattning
Samhället blir alltmer internationaliserat. Medan skatteadministrationerna 
i stor utsträckning befinner sig i den nationella jurisdiktionen agerar 
skattebetalarna mer och mer globalt. Skatteförvaltningar runt om i världen 
blir mer och mer beroende av att kunna utbyta information med varandra 
för att förhindra skatteflykt och skatteundandragande. Enligt Skatteverkets 
beräkningar uppgår skattefelet med internationella kopplingar till ca 
46 miljarder kronor årligen, vilket motsvarar ca 35 procent av det totala 
skattefelet. Skatteverkets analyser av skattefelet visar att områden med väl 
utbyggda system för redovisning, betalning och kontroll, t.ex. i form av 
kontrolluppgifter, har ett lägre skattefel än områden där kontrolluppgifter 
saknas. EU och OECD pekar ut informationsutbytet som ett av de viktigaste 
verktygen för skatteförvaltningar världen över för att kunna hantera och säkra 
skatteuppbörden. En effektiv användning av utländska kontrolluppgifter 
kan fylla luckor där Skatteverket saknar kontrollinformation och bidra 
till att minska skattefelet på det internationella området. Kunskap hos 
skattebetalarna om de verktyg som informationsutbytet erbjuder och att de 
används bidrar till att skapa en preventiv effekt. För att klara av ett växande 
informationsutbyte krävs en systematisk och effektiv hantering, både av de 
kontrolluppgifter Sverige tar emot och de kontrolluppgifter Sverige skickar 
till andra länder. 
 Mot denna bakgrund har Riksrevisionen genomfört en granskning av 
effektiviteten i Skatteverkets informationsutbyte med andra länder inom den 
direkta skattens område, det vill säga skatt på inkomster och förmögenheter.
 Riksrevisionens slutsatser
Sammantaget kan Riksrevisionen konstatera att det finns betydande 
brister i Skatteverkets hantering av informationsutbytet. Detta har fått 
negativa konsekvenser för Skatteverkets förmåga att hantera ett växande 
informationsutbyte med andra länder. Riksrevisionen gör bedömningen 
att ineffektiviteten i informationsutbytet kan få allvarliga konsekvenser för 
Skatteverkets förmåga att upprätthålla informationsutbytets preventiva effekt 
och i förlängningen att säkra skatteintäkterna. 

8RIKSREVISIONEN Internationell skattekontroll
 Automatiska kontrolluppgifter läses inte in i taxeringssystemet
Riksrevisionen finner att det förekommer betydande fördröjningar 
i inläsningen av automatiska kontrolluppgifter från andra länder i 
Skatteverkets taxeringssystem. Många uppgifter blir aldrig inlästa eller 
riskerar att bli för gamla för att kunna användas i taxeringen innan de läses 
in. Omfattande fördröjningar i inläsningen av automatiska kontrolluppgifter 
minskar effektiviteten i Skatteverkets granskningsverksamhet och ökar risken 
att utländska kontrolluppgifter inte kan användas i kontrollen. 
 Automatisk identifiering saknas
Riksrevisionen kan konstatera att Skatteverkets identifiering av utländska 
kontrolluppgifter tar stora manuella resurser i anspråk. Behovet av 
rationalisering i form av automatisk identifiering ökar i takt med att antalet 
automatiska kontrolluppgifter ökar. Med automatisk identifiering kan 
utländska kontrolluppgifter bli tillgängliga för granskning snabbare och i så 
nära anslutning till den ordinarie taxeringen som möjligt. 
 Många kontrolluppgifter granskas aldrig
Skatteverkets granskning av utländska kontrolluppgifter avseende fysiska 
personer har lett till stora höjningar i kapital- och inkomstskatten. En 
fördröjd inläsning av utländska kontrolluppgifter i taxeringssystemet 
leder dock till att många kontrolluppgifter aldrig kommer till användning 
i kontrollen. Automatiska kontrolluppgifter avseende juridiska personer 
har använts framgångsrikt i enstaka kontrollprojekt, men det pågår inget 
systematiskt kontrollarbete. 
 Innehållet i utländska kontrolluppgifter är inte kartlagt
Det finns ingen kartläggning av det totala antalet automatiska 
kontrolluppgifter eller någon analys av innehållet i uppgifterna, vare sig 
för fysiska eller juridiska personer. Det saknas kunskap om hur många 
automatiska kontrolluppgifter för företag som identifieras och granskas i 
dag eller vilken nytta man har av uppgifterna. Riksrevisionen instämmer i 
Skatteverkets egen bedömning att det finns ett behov av en kartläggning 
och analys av utländska kontrolluppgifter för att kunna bedöma risken för 
skattefel i olika delar av materialet. 

9 RIKSREVISIONENInternationell skattekontroll
 System för en effektiv uppföljning saknas
Skatteverket saknar i dag ett centralt uppföljningssystem för 
informationsutbytet. Skatteverkets taxeringssystem för automatiska 
kontrolluppgifter lämpar sig inte för statistiska bearbetningar och 
sökmöjligheterna är begränsade. Många automatiska kontrolluppgifter 
läses inte in. Skatteverkets diariesystem för registrering av spontana 
kontrolluppgifter och handräckningsärenden är inte tillförlitligt. 
Riksrevisionen kan konstatera att det i dagsläget inte går att få 
fram en heltäckande bild av vare sig det automatiska eller spontana 
informationsutbytet. Avsaknaden av ett centralt ärendehanteringssystem gör 
att Skatteverket har begränsade möjligheter att klara av interna och externa 
krav på uppföljning av informationsutbytet. 
 Spontana kontrolluppgifter minskar
Både OECD, EU-kommissionen och Skatteverket vill öka det spontana 
utbytet av information. Det finns dock tecken på att det spontana utbytet 
av kontrolluppgifter minskar under 2009. Till skillnad från det automatiska 
informationsutbytet bygger det spontana informationsutbytets utveckling 
i hög grad på initiativ av enskilda handläggare och revisorer. Incitamenten 
bland handläggarna att skicka spontana kontrolluppgifter och begära 
handräckning är generellt låga. Riksrevisionen finner flera förklaringar till 
detta. En förklaring är att det föreligger en målkonflikt mellan behovet av ett 
utökat informationsutbyte och nationella krav på genomströmningstider. 
Andra förklaringar är att kompetensen att hantera spontana kontrolluppgifter 
är låg hos handläggarna och att de nya blanketterna från EU är krångliga 
att fylla i. Skatteverket har nyligen styrt om resurser från kontrollen för att 
öka antalet informationsbesök. Vid informationsbesök får kontrolluppgifter 
inte inhämtas, vilket också kan förklara en del av minskningen av 
spontana kontrolluppgifter. Av Skatteverkets operativa verksamhet består 
ca 40 procent av större insatser och riksprojekt med en tydlig styrning 
från huvudkontoret. När det gäller övrig löpande verksamhet finns inte 
samma tydliga styrning. Riksrevisionen gör bedömningen att detta kan ha 
missgynnat det stundtals tidskrävande internationella arbetet till fördel för 
nationella aktiviteter och mål. 

10RIKSREVISIONEN Internationell skattekontroll
 Fördröjd it-utveckling
Riksrevisionen gör bedömningen att bristerna i Skatteverkets hantering 
av informationsutbytet till stor del beror på att utvecklingsarbetet när 
det gäller informationsutbytet har fått stå tillbaka under senare år. En 
förklaring till att Skatteverket inte kommit längre i utvecklingsarbetet 
är att den praktiska hanteringen av informationsutbytet är uppdelad på 
flera olika enheter på olika ställen inom organisationen och med olika 
geografisk placering. Skatteverkets utspridda organisation för hanteringen 
av utländska kontrolluppgifter har bidragit till att helhetsperspektivet 
blivit lidande och att problemen inte har blivit tillräckligt synliggjorda. 
Bristen på helhetsperspektiv har bidragit till fördröjningar av nödvändiga 
utvecklingsinsatser och investeringar, såsom utvecklandet av ett automatiskt 
identifieringssystem och ett bättre systemstöd för analys och uppföljning.
 Skatteverkets utvecklingsinsatser
Skatteverket har under granskningens genomförande tagit initiativ till flera 
utvecklingsinsatser när det gäller hanteringen av utländska kontrolluppgifter 
och möjligheterna att analysera och följa upp informationsutbytet. 
Riksrevisionen ser positivt på dessa initiativ. Förutsatt att de genomförs 
kommer de att förbättra Skatteverkets förutsättningar för ett effektivt 
informationsutbyte med andra länder.
 Riksrevisionens rekommendationer
Mot bakgrund av de iakttagelser och slutsatser som redovisas ovan lämnar 
Riksrevisionen följande rekommendationer till Skatteverket.
 Gör informationsutbytet till ett prioriterat utvecklingsområde
Riksrevisionens övergripande slutsats är att utvecklingsarbetet avseende 
informationsutbytet har fått stå tillbaka under senare år. Detta har bidragit 
till en ineffektiv hantering och kontroll av utländska kontrolluppgifter. Mot 
bakgrund av de risker detta medför i form av ett ökat skattefel och minskad 
preventiv effekt bör Skatteverket göra informationsutbytet till ett prioriterat 
utvecklingsområde. 

11 RIKSREVISIONENInternationell skattekontroll
 Förbättra ärendehanteringen av utländska kontrolluppgifter
Skatteverket bör utveckla ett ärendehanteringssystem för automatiska 
kontrolluppgifter som klarar av att automatsikt identifiera en del av 
uppgifterna och att läsa in automatiska kontrolluppgifter i olika format. 
En förbättrad inläsning och identifiering gör att kontrolluppgifterna kan bli 
tillgängliga för granskning fortare. Ett nytt ärendehanteringssystem måste 
även kunna tillfredsställa de behov av statistik och analys som finns på 
området. 
 Förbättra uppföljningen av informationsutbytet
Riksrevisionen konstaterar att Skatteverket saknar ett centralt 
uppföljningssystem för informationsutbytet. Skatteverket har nyligen kartlagt 
behovet av uppföljningsinformation i fråga om informationsutbytet. Det 
är nu angeläget att Skatteverket tar fram en teknisk lösning för att kunna 
tillfredsställa de behov av uppföljning som identifierats i kartläggningen.
 Kartlägg innehållet i utländska kontrolluppgifter
Riksrevisionen anser att det är av stor vikt att Skatteverket kartlägger det 
totala antalet automatiska kontrolluppgifter som kommer in till Skatteverket 
och analyserar innehållet i uppgifterna. En analys är nödvändig för att kunna 
bedöma risken för skattefel i olika delar av materialet och kunna fatta beslut 
om hur uppgifterna ska hanteras. 
 Öka fokus på den totala operativa tiden
Skatteverkets operativa verksamhet består till ca 40 procent av större 
insatser och riksprojekt med en tydlig styrning från huvudkontoret. När 
det gäller övrig löpande operativ verksamhet finns inte samma tydliga 
styrning vilket kan ha missgynnat det internationella området till fördel för 
nationella aktiviteter och mål. Riksrevisionen menar att ett ökat fokus på 
den totala operativa tiden kan gynna det internationella området och stärka 
incitamenten för ett ökat spontant informationsutbyte.

12RIKSREVISIONEN Internationell skattekontroll

13 RIKSREVISIONENInternationell skattekontroll
1 Varför är informationsutbytet viktigt?
1.1 Motiv till granskning
Samhället blir alltmer internationaliserat. Medan skatteadministrationerna 
i stor utsträckning befinner sig i den nationella jurisdiktionen agerar 
skattebetalarna mer och mer globalt. Internationaliseringen leder till att 
skattebaser blir mer rörliga, vilket i kombination med olikheter i länders 
skattesystem medför risk för skatteplanering, skatteflykt och skattefusk. 
Internationaliseringen gör det därmed svårare för skattemyndigheten 
att upprätthålla kontrollen av att skattelagstiftningen inte kringgås. För 
att komma till rätta med problem som skatteflykt och skattefusk spelar 
samarbete och utbyte av information mellan olika länders skatteförvaltningar 
en central roll.1
 Skatteverket beräknar att skattefelet2 med internationella kopplingar 
uppgår till ca 46 miljarder. I sin årsredovisning skriver Skatteverket att 
utbyte av information mellan länder är en nyckelfaktor i kampen mot 
internationellt skattefusk.3 Analyser av skattefelets storlek på olika områden 
visar att områden med ett väl utbyggt system för redovisning, betalning och 
kontroll, t.ex. i form av automatiska kontrolluppgifter, har ett lägre skattefel 
än områden där kontrolluppgifter saknas. En ökad användning av utländska 
kontrolluppgifter kan fylla luckor där Skatteverket saknar kontrollinformation 
och bidra till att minska skattefelet på det internationella området. Kunskap 
hos skattebetalarna om de verktyg som informationsutbytet erbjuder och att 
de används bidrar till att skapa en preventiv effekt.
 Ett annat sätt att minska incitamenten för internationell 
skatteplanering och skattefusk är genom harmonisering av olika länders 
skattelagstiftning. Möjligheterna att harmonisera skattelagar är dock starkt 
begränsade. Internationellt samarbete och utbyte av information mellan 
skatteförvaltningar har i stället dykt upp som den kanske mest centrala 
frågan i diskussioner om internationell skattepolitik och utvecklandet 
1 OECD (2006), Manual on the Implementation of Exchange of Information Provisions for Tax  
 Purposes.
2 Med skattefelet avses skillnaden mellan den teoretiskt riktiga skatten och fastställd skatt.
3 Skatteverkets årsredovisning 2008.

14RIKSREVISIONEN Internationell skattekontroll
av den internationella skattekontrollen.4 Informationsutbyte innebär att 
två eller flera stater kan bidra med information till varandra i syfte att 
förhindra skatteflykt och skatteundandragande. Både EU och OECD pekar ut 
informationsutbytet som ett av de viktigaste verktygen för skatteförvaltningar 
världen över för att kunna hantera och säkra skatteuppbörden i en alltmer 
internationaliserad värld. Finanskrisen och upptäckten att terroristpengar 
har placerats i skatteparadis har ytterligare bidragit till ökade krav på 
transparens och utbyte av bank- och ägaruppgifter mellan länder. 
 Informationsutbytet kommer att öka. Denna utveckling ställer krav på 
skatteförvaltningar runt om i världen att bygga upp effektiva system för 
informationsutbyte.
1.2 Revisionsfråga och granskningsobjekt
Regeringen har ett övergripande ansvar för skattekontrollen genom 
sitt arbete med underlag och initiativ till förändrad lagstiftning på det 
internationella området samt genom hur pådrivande regeringen är i det 
internationella samarbetet. Skatteverket har fått i uppdrag av regeringen att 
bedriva en effektiv skattekontroll.5 I en alltmer integrerad och globaliserad 
ekonomi pekar regeringen ut informationsutbytet med andra länder som 
särskilt viktigt för att bekämpa skattefusk. 
 Revisionsfrågan tar sin utgångspunkt i regeringens uppdrag till 
Skatteverket att bedriva en effektiv skattekontroll:
Bedrivs Skatteverkets internationella skattekontroll på ett effektivt sätt?
Inom ramen för den övergripande revisionsfrågan är granskningen inriktad 
på Skatteverkets informationsutbyte med andra länder på den direkta 
skattens6 område. 
1.3 Normer och bedömningskriterier
Skatteverkets skattekontroll kan ses som ett (av flera) medel för att 
nå riksdagens mål om hur finansieringen av den offentliga sektorn 
ska säkerställas. Riksdag och regering har i olika sammanhang uttalat 
att skatteförvaltningen bör bedriva en effektiv skattekontroll samt att 
4 Keen, M och J Ligthart (2006),”Information Sharing and International Taxation: A Primer”,  
 International Tax and Public Finance, vol. 13, s. 81–110.
5 Prop. 2006/07:1, prop. 2007/08:1, prop. 2008/09:1 och prop. 2009/10:1.
6 Med direkta skatter avses sådana som utgår på inkomster och förmögenheter. De främsta  
 exemplen i Sverige är den statliga och kommunala inkomstskatten, såväl på förvärvsinkomster  
 som på kapitalinkomster.

15 RIKSREVISIONENInternationell skattekontroll
informationsutbytet är ett viktigt område som måste prioriteras.7 Ett 
viktigt analysarbete avseende internationell skattekontroll gjordes i 
den s.k. Skattebasutredningen. Detta avsnitt inleds med en kortfattad 
sammanfattning av utredningens viktigaste slutsatser. Därefter kommer 
en redogörelse för riksdagens beslut och uttalanden om skattekontroll de 
senaste åren. Regeringens styrning av Skatteverkets kontroll beskrivs också.
1.3.1 Skattebasutredningen
I juli 2000 beslutade regeringen om direktiven till den s.k. 
Skattebasutredningen.8 Utredningens övergripande uppgift var att lämna 
en samlad bedömning av hur den svenska skattestrukturen bör vara 
utformad i en värld med internationaliserade marknader för varor, tjänster 
och produktionsfaktorer samtidigt som de välfärdspolitiska ambitionerna 
bevaras på dagens nivå. Syftet med utredningen var att åstadkomma 
ett förbättrat underlag för framtida skattepolitiska prioriteringar. 
Slutbetänkandet presenterades i november 2002.9
 Utredningen drar slutsatser om olika skattebasers utsatthet för 
skattebetingad rörlighet men utreder även möjligheterna för den 
internationella skattekontrollen att bidra till att upprätthålla den svenska 
beskattningen. Utredningen bedömer att det finns en klar risk att uppenbara 
luckor i skattemyndigheternas utlandskontroll utnyttjas av individer och 
företag för att undkomma skatt. Utlandskontrollen bör därför bli ett centralt 
utvecklingsområde. Utredningen pekar på att det finns en rad praktiska 
problem med informationsutbytet mellan skatteförvaltningar i olika länder. 
De handlar främst om att uppgifter kommer in för sent och/eller håller för 
låg kvalitet. Utredningen menar att Riksskatteverket (i dag Skatteverket) 
måste förstärka utlandskontrollen genom att förbättra kvalitet och kvantitet 
i det automatiska informationsutbytet med andra länders förvaltningar och 
utveckla system för att kunna ta till vara den information man erhåller.
1.3.2 Riksdagens uttalanden om skattekontrollen
Budgetlagen lägger grunden
Av lagen (1996:1059) om statsbudgeten (budgetlagen) framgår bl.a. att hög 
effektivitet ska eftersträvas i statens verksamhet. Med det menas att den 
statliga verksamheten ska bedrivas så att de mål som riksdagen har satt 
7 Se t.ex. yttr. 2007/08:SkU1y, se hänvisning i bet. 2007/08:SkU1, rskr. 2007/08:34.
8 Dir 2000:51, Internationaliseringens betydelse för svenska skattebaser och framtida skattestruktur. 
9 SOU 2002:47, Våra skatter?.

16RIKSREVISIONEN Internationell skattekontroll
uppnås i så hög grad som möjligt inom ramen för tillgängliga resurser.10 
Riksdagen har beslutat att målet för utgiftsområdet Skatt, tull och exekution 
är att säkerställa finansieringen av den offentliga sektorn och bidra till ett 
väl fungerande samhälle för medborgare och näringsliv samt motverka 
brottslighet.11
Riksdagen betonar vikten av ett effektivt informationsutbyte 
Riksdagen har genom Skatteutskottet angett att det är viktigt med en 
effektiv skattekontroll. ”Skattefusk snedvrider konkurrensen på olika 
marknader, leder till utanförskap, sociala problem och orättvisa mellan 
olika skattebetalare. En effektivare skattekontroll bidrar till ökad legitimitet 
för skattesystemet. Önskemålet om en effektivare skattekontroll måste 
dock ses i relation till ambitionen att minska den administrativa bördan av 
olika skatteregler”.12 Skatteverket fick 2009 ökade resurser för arbete med 
internationell skattekontroll.13 Riksdagen påpekade även vikten av att den 
information som utbyts med andra länder tas till vara på bästa sätt inom 
skattemyndigheten.14 
1.3.3 Regeringens styrning
Regleringsbrevet
Regeringen konkretiserar målen för Skatteverkets verksamhet i 
regleringsbrevet. För verksamhetsgrenen Beskattning finns två 
effektivitetsmål. Det första är målet om beskattningseffektivitet, vilket innebär 
att skatter och avgifter ska fastställas kostnadseffektivt och rättssäkert, så 
att skillnaden mellan de teoretiskt riktiga beloppen och de fastställda blir så 
liten som möjligt. Detta kan också uttryckas som att skattefelet ska vara så 
litet som möjligt. Det andra effektivitetsmålet är uppbördseffektivitet. Detta 
innebär att fastställda belopp ska betalas i sin helhet och inom utsatt tid. 
Preliminär skatt ska så nära som möjligt överensstämma med slutlig skatt. 
Skatteverket ska i sin återrapportering beskriva de åtgärder som vidtagits för 
att minska skattefelet samt bedöma i vilken grad det förändrats.15
10 Prop. 1995/96:220, bet. 1996/97:KU3, rskr. 1996/97:27.
11 Bet. 2008/09:SkU1, rskr. 2008/09:87.
12 Prop. 2007/08:100, bet. 2007/08:FiU20, rskr. 2007/08:259 och rskr. 2007/08:260.
13 Prop. 2008/09:1.
14 Yttr. 2007/08:SkU1y, se hänvisning i bet. 2007/08:SkU1, rskr. 2007/08:34. 
15 Regleringsbrev för budgetåret 2009 avseende Skatteverket, 2008-12-19.

17 RIKSREVISIONENInternationell skattekontroll
 Regleringsbrevet innehåller även mål för riskhantering där det sägs 
att myndigheten ska koncentrera resurserna till områden med hög risk. 
För att kunna identifiera dessa är det en förutsättning att vidareutveckla 
riskanalysen och urvals- och uppföljningssystemen. Vidare anges att 
Skatteverket ska ha ett gott samarbete med andra länders myndigheter i 
fråga om skatteverksamheten. I övrigt ger regleringsbrevet Skatteverket 
relativt stor frihet att ställa upp egna mål och återrapporteringskrav.
Regeringen prioriterar kontroll av områden med hög risk för skattefel
I budgetpropositionerna de senaste åren anger regeringen att 
skattekontrollen i huvudsak ska inriktas mot områden med hög risk för 
skattefel. Det internationella området utgör här ett högriskområde för fel. 
Globaliseringen kräver även att Skatteverket intensifierar sin samverkan med 
andra myndigheter, såväl svenska som utländska. Informationsutbyte över 
gränserna blir allt viktigare för att bekämpa skattefusk.16 Regeringen betonar 
även att det internationella arbetet kräver en särskild struktur och kompetens 
och att det är av stor vikt att Skatteverket höjer sin kompetens både vad 
gäller personal och teknik för att klara av det internationella arbetet.17
1.4 Granskningens genomförande och avgränsningar
Granskningen har i huvudsak genomförts med hjälp av dokumentstudier 
och intervjuer på Skatteverket. Intervjuerna har omfattat tjänstemän 
på Skatteverkets huvudkontor (produktions- och rättsavdelningen), 
utlandsskattekontoren i Stockholm och Malmö, Skattekontoret i Östersund 
samt Skatteverkets verksamhetsstödsavdelning.
Granskningen av det internationella informationsutbytet är avgränsat 
till den direkta skattens område. Informationsutbytet på moms- och 
punktskatteområdet granskas inte.
1.5 Rapportens disposition
I inledningen till denna rapport framgår att internationaliseringen driver 
fram ett ökat behov av samarbete och utbyte av information mellan 
skattemyndigheter i olika länder. Kontrolluppgifter från andra länder kan fylla 
luckor på områden där Skatteverket saknar kontrollinformation. I kapitel 2 
utvecklas resonemanget om kopplingen mellan Skatteverkets tillgång till 
16 Prop. 2006/07:1, prop. 2007/08:1 och prop. 2008/09:1.
17 Prop. 2008/09:1.

18RIKSREVISIONEN Internationell skattekontroll
kontrolluppgifter och skattefelet. I kapitel 3 behandlas de lagar och avtal 
som ligger till grund för informationsutbytet. I kapitel 3 redogörs även för 
Skatteverkets organisation på det internationella området. Information 
kan utbytas med hjälp av olika verktyg. I kapitel 4–6 redovisas olika former 
för informationsutbyte samt sammanfattande iakttagelser på respektive 
område. I kapitel 7 redogörs för Skatteverkets pågående utvecklingsarbete. 
Riksrevisionens slutsatser och rekommendationer redovisas i kapitel 8.

19 RIKSREVISIONENInternationell skattekontroll
2 Vad styr medverkan i skattesystemet?
Det övergripande målet för Skatteverkets beskattningsverksamhet är enligt 
regleringsbrevet att skatter och avgifter fastställs så att skillnaden mellan de 
teoretiskt riktiga beloppen och de fastställda (skattefelet) blir så liten som 
möjligt. Skatteverket har även ett eget mål att halvera skattefelet fram till 
2012. I detta kapitel redogörs närmare för Skatteverkets analys av sambandet 
mellan de system som finns för fastställande, betalning och kontroll av skatt 
och skattefelet, och på vilket sätt informationsutbyte med andra länder kan 
bidra till att minska skattefelet. 
2.1 Skattefelet
Ett sätt att värdera hur väl Skatteverket lever upp till målet att skattefelet 
ska vara så litet som möjligt är att mäta skattefelets storlek. I en beräkning 
från hösten 2007 uppskattar Skatteverket skattefelet till ca 133 miljarder 
kronor årligen, motsvarande ca 5 procent av BNP eller ca 10 procent av 
den fastställda skatten. Skattefelet med internationella kopplingar beräknas 
uppgå till 46 miljarder kronor eller ca 35 procent av det totala skattefelet.18
2.2 Medverkandekartan
Skatteverkets analyser visar att skattefelet i förhållande till redovisad 
skatt varierar stort mellan olika skatteslag. Skattefelet för skatt på 
tjänsteinkomster utgör t.ex. 5 procent av redovisad skatt medan skattefelet 
för skatt på näringsinkomster uppgår till hela 33 procent.19
 I en nyligen publicerad rapport från Skatteverket presenteras en modell, 
Medverkandekartan, där Skatteverket undersöker vilka faktorer som gör att 
skatterna redovisas, fastställs och betalas samt vilka kontrollmöjligheter som 
står till buds för respektive skatt.20 
18 Skatteverket (2008), Skattefelskarta för Sverige: Hur togs den fram och hur kan den användas?,  
 SKV Rapport 2008:1.
19 I Skatteverkets beräkningar avser skattefelet på tjänsteinkomster kommunal och statlig  
 inkomstskatt på tjänsteinkomster samt allmän pensionsavgift från anställning. I  
 näringsinkomster ingår kommunal och statlig inkomstskatt på näringsinkomster, allmän  
 pensionsavgift för egenföretagare, expansionsmedelsskatt samt statlig inkomstskatt för juridiska  
 personer (s.k. bolagsskatt).
20 Skatteverket (2008), Mätning av Skatteverkets effekter på dess omgivning: Ett diskussionsunderlag  
 och hjälpmedel för såväl beslutsfattare som utförare av effektmätningar, SKV Rapport 2008:2.

20RIKSREVISIONEN Internationell skattekontroll
 För att sätta in Medverkandekartan i sitt sammanhang ges i rapporten en 
kort beskrivning av den s.k. skattestapeln som ofta används för att illustrera 
den teoretiskt riktiga skatten. I skattestapeln utgörs den översta delen av 
skattefelet, dvs. den skatt som inte redovisas men som skulle ha redovisats 
om alla regler följdes korrekt. Den undre delen visar den skatt som kommer 
in på ”frivillig” väg.21 Mitt emellan de två delarna finns en liten del som 
symboliserar den skatt som direkt fastställs genom kontrollinsatser.
 I Rapporten ”Skattefelskarta för Sverige” som presenterades ovan har 
Skatteverket uppskattat storleken på och fördelningen av skattefelet, dvs. 
den översta delen av stapeln. I Medverkandekartan försöker Skatteverket i 
stället strukturera upp den undre delen av stapeln efter vilka mekanismer 
som gör att skatterna redovisas, fastställs och betalas, uttryckt i termer av 
system.
Figur 1 Skattefels- och medverkandekartans delar av skattestapeln
”Frivillig” medverkan 
Skatter som
påförts efter
kontroll  
Skattefel och 
uppbördsfel Skattefelskartan
Medverkandekartan 
 
Skatteverket konstaterar att en stor del av skatterna redovisas och betalas 
utan någon större medverkan av skattesubjektet. Detta gäller t.ex. större 
delen av skatterna på tjänsteinkomster och avkastning på kapital. Dessa 
skatter är exempel på väl utvecklade system för redovisning, betalning 
och kontroll. Systemen förutsätter visserligen en hög grad av medverkan 
från tredje man, men är ändå förhållandevis säkra, vilket bl.a. förklaras 
av att det finns inbyggda mekanismer som gör att den uppgiftsskyldige 
inte berikar sig själv på skattesubjektets bekostnad samt att kontroller 
mot uppgiftslämnandet kan utföras effektivt. Ett system som bygger på 
att varje skattskyldig själv redovisar och betalar sin skatt hade varit både 
osäkrare och ineffektivare. På andra områden är det den skattskyldige själv 
som ska betala in skatten, men i stället finns system för hur skatten ska 
fastställas (det gäller t.ex. fastighetsskatten), vilket medför att redovisning 
21 Det noteras i rapporten att man ibland brukar markera en viss del av den undre delen i stapeln  
 som skatt som betalas som en följd av preventiv effekt av kontrollen.

21 RIKSREVISIONENInternationell skattekontroll
av den skattepliktiga aktiviteten inte går att undvika. Andra skatter är i 
högre grad beroende av någon slags frivillighet. Detta gäller t.ex. i hög grad 
inkomstskatt på näringsverksamhet.
 Nedan visas skatternas relativa fördelning enligt Medverkandekartans 
kategorisering. Av denna kan bl.a. utläsas att närmare 60 procent av den 
teoretiskt korrekta skatten fastställs i de högsta systemnivåerna, medan cirka 
10 procent fastställs i de lägsta.22 Lite förenklat går det att säga att för skatter 
i de låga systemnivåerna krävs en aktiv medverkan från skattebetalarna för 
att rätt skatt ska fastställas och betalas. För dessa skatter medför passivitet 
att ingen, eller fel, skatt fastställs. För skatter i de höga systemnivåerna 
räcker det ofta med en låg grad av aktiv medverkan, eller i vissa fall rentav 
med passivitet, för att rätt skatt ska fastställas. Ofta krävs för de sistnämnda 
skatterna en aktiv handling för att undkomma skatt. 
 Skatteverket konstaterar att det finns ett samband mellan hur stor del av 
skatten som fastställs i de högre systemnivåerna och det relativa skattefelet. 
När det gäller fastighetsskatt och inkomstskatt på tjänsteinkomster är det 
relativa skattefelet 4 procent samtidigt som nästan all skatt fastställs i de 
högsta systemnivåerna. För inkomstskatt på näringsverksamhet är å andra 
sidan det relativa skattefelet 22 procent samtidigt som all skatt fastställs i de 
lägsta systemnivåerna.
 En skatt som avviker från mönstret är skatt på kapital. Där är det relativa 
skattefelet ganska högt, 16 procent, samtidigt som en inte obetydlig del av 
skatten fastställs i de högsta systemnivåerna. Detta beror på att skattebasen 
är lättrörlig23 och att systemen därför inte räcker till för att säkerställa 
beskattningen till den del den berör utländska förhållanden.
Tabell 1 Medverkandekartan
 
Punktskatt
Fastighets-
skatt
Inkomstskatt 
tjänst
Sociala 
avgifter Moms
Skatt på 
kapital, 
exkl. utg. 
ränta
Inkomstskatt 
näringsverks. Totalt
Skattefel 4 % 4 % 4 % 6 % 12 % 16 % 22 % 8 %
Fastställt  
gm kontroll .. 0,5 % 0,1 % 0,3 % 1,1 % 3,0 % 1,8 % 0,6 %
Systemnivå 1 6,9 % 0,1 %  1,2 % 2,4 % 1,7 % 3,3 % 8,6 % 2,1 %
Systemnivå 2 9,4 % – 0,2 % 6,4 % 0,6 % – 67,4 % 8,8 %
Systemnivå 3 8,7 % – – – 84,2 % – – 15,2 %
Systemnivå 4 55,3 % – – – – 45,8 % – 5,8 %
Systemnivå 5 9,7 % 95,6 % 96,9 % 84,9 % – 31,7 % – 58,8 %
Systemnivå 6 6,6 % – – – – – – 0,5 %
Källa: Skatteverket.
22 Med de högsta systemnivåerna menas att det finns väl utvecklade system för redovisning,  
 betalning och kontroll av skatten, medan det motsatta gäller för de lägsta systemnivåerna. 
23 Med lättrörlig menas att skattebasen, i detta fall kapital, lätt kan flytta till ett annat land.

22RIKSREVISIONEN Internationell skattekontroll
Skatteverket konstaterar att Medverkandekartan inte fullständigt kan 
förklara orsakerna till att skatterna fastställs men att den utgör en 
grund utifrån vilken bedömningar av olika åtgärders effekter och diverse 
analyser kan göras. Lägger man t.ex. in analyser av skattefelets storlek i 
Medverkandekartan så framträder en ganska tydlig bild av att skattefelet är 
lägst inom områden där redovisning och betalning av en skatt kan säkras 
med hjälp av olika systemåtgärder och högst där skattebetalningarna bygger 
på en hög grad av frivillighet. 
2.3 Erfarenheter från USA
De resultat och slutsatser som kommit fram i arbetet med 
Medverkandekartan i Sverige stämmer väl överens med liknande analyser 
som gjorts av Internal Revenue Service (IRS) i USA. Analyser på federal 
nivå i USA visar att skattefelets storlek i förhållande till de teoretiska 
skatteinkomsterna varierar mellan olika typer av skatteinkomster. Även i USA 
har man försökt att analysera orsakerna till dessa skillnader och kommit 
fram till att medverkan är störst där ”synligheten” är störst, dvs. där det finns 
ett källskattesystem24 eller omfattande tredjemansinformation. Storleken 
på skattefelet i förhållande till den teoretiska skatten står alltså i omvänt 
förhållande till inkomstens synlighet.25
2.4 Konsekvenser för internationell skattekontroll
Analyser av vilka faktorer som påverkar skattebetalarnas medverkan 
i skattesystemet i Sverige och USA visar att kontrolluppgifter och 
tredjemansinformation bidrar till att minska skattefelet. På det 
internationella området där Skatteverket i stor utsträckning måste förlita sig 
på de uppgifter som den skattskyldige själv lämnar in är skattefelet ofta stort. 
Den internationella skattekontrollen bygger därför i hög grad på individuella 
kontroller och revisioner. Skatteverket konstaterar dock att det inte är 
realistiskt att minska skattefelet enbart med hjälp av utökade kontroller. En 
effektiv skattekontroll på det internationella området förutsätter ett utökat 
samarbets- och informationsutbyte med andra länder.26
24 Med källskatt avses en skatt som betalas vid källan, dvs. direkt när inkomsten uppkommer.  
 Exempel på detta är när arbetsgivare gör avdrag för preliminär skatt på lönen.
25 U.S. Department of the Treasury, Office of Tax Policy (2006), ”A Comprehensive Strategy for  
 Reducing the Tax Gap”. 
26 Skatteverket (2008), Skattefelskarta för Sverige: Hur togs den fram och hur kan den användas?,  
 SKV Rapport 2008:1, s. 102.

23 RIKSREVISIONENInternationell skattekontroll
3 Förutsättningar för internationellt  
 informationsutbyte
3.1 Lagstiftning
Det internationella informationsutbytet regleras i bilaterala och multilaterala 
dubbelbeskattningsavtal, internationella konventioner (som godkänts av 
Sveriges riksdag), direktiv inom EU-rätten samt i nationell lagstiftning. En 
förutsättning för att handräckning27 ska kunna ske mellan en svensk och en 
utländsk myndighet är nämligen att det har ingåtts en överenskommelse 
mellan Sverige och den främmande staten. Regleringen är något splittrad, 
vilket innebär att informationsutbytet varierar i omfattning mellan olika 
länder. Nedan beskrivs kortfattat den svenska lagstiftningen på området 
samt de huvudsakliga överenskommelser som slutits mellan Sverige och 
andra länder.
3.1.1 Skatte- och handräckningsavtal
Sverige har tecknat skatteavtal med ett nittiotal stater. De flesta skatteavtalen 
innehåller bestämmelser om utbyte av information som reglerar 
informationsutbytet mellan skatteförvaltningarna. Informationsutbytet 
administreras av ”behörig myndighet”. Med behörig myndighet avses i 
skatte- och handräckningsavtalen finansministern eller den myndighet till 
vilken uppgiften har delegerats. I Sverige har denna funktion delegerats 
till Skatteverket. Bestämmelserna om informationsutbyte i de moderna 
skatteavtalen bygger i de flesta fall på artikel 26 i OECD:s modellavtal.28 
Artikel 26 omfattar i sin nuvarande version informationsutbyte i syfte att 
möjliggöra beskattning enligt både dubbelbeskattningsavtalets villkor och de 
avtalsslutande staternas interna skattelagstiftningar.29 Fram till helt  
27 Handräckning på det internationella området bygger på internationella överenskommelser och  
 omfattar i första hand utbyte av information för skatteutredningar, handräckning för indrivning av  
 skatt och andra åtgärder, såsom delgivning av handlingar.
28 Skatteverket (2009), Handledning för internationell beskattning 2009.
29 Gustafsson Myslinski, U (2008), ”Sveriges informationsutbytesavtal med Isle of Man”, 
 Skattenytt, vol. 4 s. 185.

24RIKSREVISIONEN Internationell skattekontroll
nyligen var det dock många länder som reserverade sig mot artikel 26. I 
kölvattnet av finanskrisen och det faktum att flera skatteparadis visat sig 
härbärgera terroristpengar har dock trycket på länder som inte anslutit sig 
till artikel 26 hårdnat. Vid det senaste G20 mötet 2009 fastslogs bl.a. att 
banksekretessens era är över.30 I dag har samtliga OECD-länder accepterat 
informationsutbytesartikeln i modellavtalet. Detta innebär att utbyte 
av information om bl.a. kapitalplaceringar möjliggörs med länder som 
tidigare inte lämnat sådan information t.ex. Schweiz, Luxemburg, Belgien 
och Österrike. Det krävs dock att avtal tecknas eller uppdateras med en ny 
informationsartikel samt att avtalen godkänns av riksdagen. I september 
2009 hade Sverige tecknat åtta nya avtal med skatteparadis.31 
 Sedan ett antal år har OECD inlett ett samarbete med ett stort antal 
länder som tidigare betraktats som skatteparadis. I samarbete med 
dessa länder har OECD tagit fram ett modellavtal för informationsutbyte, 
TIEAS (Tax Information Exchange Agreements). TIEAS är tänkt att 
komplettera dubbelbeskattningsavtalen och är mer detaljerat när det 
gäller informationsutbyte. Avtalet ska användas av enskilda stater som 
underlag för förhandling om samarbetsavtal. För att stärka de nordiska 
ländernas förhandlingsposition gentemot skatteparadisen och för att få 
ned kostnaderna för förhandlingsarbetet samordnar de nordiska länderna 
förhandlingsarbetet. Även Färöarna och Grönland deltar i arbetet. Som 
nämnts ovan har Sverige tillsammans med övriga nordiska länder slutit åtta 
nya avtal och nya förhandlingar pågår.32
3.1.2 Europaråds- och OECD-konventionen
Inom Europarådet och OECD har en konvention utarbetats om ömsesidig 
handräckning i skatteärenden. Konventionen antogs i april 1987 och trädde 
i kraft 1995. Konventionen överensstämmer i stor utsträckning med det 
nordiska handräckningsavtalet. Konventionen har införlivats med svensk 
rätt genom lagen (1990:313) om Europaråds- och OECD-konventionen om 
ömsesidig handräckning i skatteärenden.33 
30 OECD (2009-09-25), OECD SecretaryGeneral to the G20 leaders,  
 http://www.oecd.org/document/38/0,3343,en_2649_33767_43777958_1_1_1_1,00.html.
31 Avtalen avser Aruba, Bermuda, Brittiska Jungfruöarna, Caymanöarna, Guernsey, Isle of Man,  
 Jersey samt Nederländska Antillerna. 
32 Norden, http://www.norden.org/sv/omsamarbetet/avtal/avtal/skattefraagor/ 
 informationsutbytesavtalpaa-skatteomraadetmed-finansiellaoffshorecentra (2009-11-09).
33 Skatteverket (2009), Handledning för internationell beskattning 2009. Länder som har ratificerat  
 konventionen är Azerbajdzjan, Belgien, Danmark, Finland, Frankrike, Italien, Nederländerna,  
 Norge, Polen, Storbritannien, Sverige, Ukraina, och USA. Kanada och Tyskland har undertecknat  
 konventionen och håller på att ratificera den.

25 RIKSREVISIONENInternationell skattekontroll
3.1.3 EG:s handräckningsdirektiv
Inom Europeiska unionen sker ett utbyte av information om alla typer av 
skatter. På den direkta skattens område regleras informationsutbytet i 
huvudsak genom direktiven om indrivning, sparande och handräckning, 
där direktiv 77/799/EEG (EG:s handräckningsdirektiv) från 1977 är den 
generellt mest omfattande regleringen.34 Handräckningsdirektivet omfattar 
informationsutbyte rörande skatt på inkomst, kapital och försäkringspremier. 
Tidigare omfattade direktivet även mervärdesskatt och punktskatter, 
men dessa har lyfts ut ur direktivet för att i stället omfattas av en särskild 
reglering.35 Direktivet är tillämpligt mellan medlemsstaterna inom EU 
och reglerar handräckning genom de fyra metoderna utbyte på begäran, 
automatiskt informationsutbyte, spontant informationsutbyte och möjlighet 
för en representant för skatteförvaltningen i en medlemsstat att erhålla 
information genom närvaro vid utredning i en annan medlemsstat.36 
(Se avsnitt 3.2). Handräckningsdirektivet är under omarbetning och 
kommissionen har lämnat ett förslag till nytt direktiv. 
3.1.4 Sparandedirektivet
Direktiv 2003/38/EG (sparandedirektivet) gäller från den 1 juli 2005 och 
innehåller tvingande regler för EU:s medlemsländer att skapa ett automatiskt 
informationsutbyte om räntebetalningar från ett medlemsland till 
skattebetalare som är bosatta i andra medlemsländer. Syftet med direktivet 
är att göra det möjligt för medlemsländerna att beskatta räntebetalningar 
från ett annat medlemsland med hjälp av information från medlemslandet 
i fråga.37 Direktivet omfattar ränteinkomster från sparande på bankkonton 
och obligationer men även inkomster från fondsparande, om fonden till 
betydande del består av räntebärande placeringar. Aktiesparande och 
försäkringssparande omfattas dock inte. Tre länder – Belgien, Luxemburg 
och Österrike – har förklarat att deras lagstiftning om banksekretess inte 
tillåter ett informationsutbyte. Dessa länder har därför fått tillåtelse att, 
under en övergångstid, ta ut en källskatt på ränteutbetalningar och lämna 
den vidare till den medlemsstat där den enskilde bor i stället för att lämna ut 
information om inkomsten. 
34 Direktivet har ändrats bl.a. genom direktiv 2004/56/EG, direktiv 2004/106/EG (tillämpas fr.o.m.  
 den 1 juli 2005) och direktiv 2006/98/EG.
35 Förordning 1798/2003 om administrativt samarbete om mervärdesskatter och förordning   
 2073/2004 om administrativt samarbete om punktskatter.
36 Gustafsson Myslinski, U (2008), ”Sveriges informationsutbytesavtal med Isle of Man”, 
 Skattenytt, vol. 4 s. 185.
37 Direktivet har införlivats i Sverige genom lagen (2001:1227) om självdeklarationer och   
 kontrolluppgifter.

26RIKSREVISIONEN Internationell skattekontroll
 Med utgångspunkt från en rapport i september 2008 om hur 
sparandedirektivet har fungerat i praktisk tillämpning under de tre första 
åren har EG-kommissionen föreslagit en rad ändringar i direktivet.38 
Förslagen syftar till att mer effektivt säkerställa beskattning av inkomster 
från sparande. Detta mot bakgrund av att det visat sig vara relativt enkelt att 
kringgå direktivets förpliktelser.39 En annan förändring gäller definitionen av 
räntebetalningar, som föreslås bli vidare än i dag. Det föreslås också vissa 
förbättringar vad gäller innehållet i den information som ska lämnas enligt 
direktivet.40
3.1.5 Nationell lagstiftning
För att Sverige ska kunna inhämta upplysningar respektive lämna 
upplysningar måste det finnas en rättslig grund. Den rättsliga grunden 
återfinns huvudsakligen i lagen (1990:314) om ömsesidig handräckning i 
skatteärenden (LÖHS). I LÖHS ges de yttre ramarna för hur handräckning 
ska ske dels när en utländsk skattemyndighet begär uppgifter från Sverige 
eller begär bistånd med indrivning, dels när en svensk myndighet begär 
motsvarande uppgifter eller bistånd med indrivning från ett annat land. 
Skatteutredning åt ett annat lands skatteförvaltning ska ske enligt samma 
grunder och principer som vid en svensk intern skatteutredning.41 
3.2 Olika former för informationsutbyte
3.2.1 Informationsutbyte enligt OECD:s modellavtal
Informationsutbytet kan ske i ett antal olika former som är mer eller 
mindre ingripande. Bestämmelserna om informationsutbyte i moderna 
skatteavtal är normalt utformad i enlighet med artikel 26 i OECD:s 
modellavtal. I kommentaren till OECD:s modellavtal anges tre former 
för informationsutbyte: utbyte av information på begäran, spontant 
informationsutbyte och automatiskt informationsutbyte.
38 KOM (2008) 727, 13 november 2008.
39 Rehnberg, U, J Olsson (2009), ”Skattefrågor under det svenska ordförandeskapet i EU”,  
 Skattenytt, s. 619.
40 Faktapromemoria 2008/09: FPM71, Ändringar i sparandedirektivet.
41 Skatteverket (2009), Handledning för internationell beskattning 2009.

27 RIKSREVISIONENInternationell skattekontroll
3.2.2 Informationsutbyte på begäran
Informationsutbyte på begäran kan endast ske om den information som 
behövs inte finns tillgänglig i det egna landet. Utbytet sker genom att 
skatteförvaltningen (behörig myndighet) i det land som utreder frågan begär 
av ett annat lands skatteförvaltning att få inhämta upplysningar i frågan. 
Det kan handla om upplysningar om transaktioner som genomförts av 
skattskyldiga eller information om transaktioner på ett bankkonto som en 
skattskyldig har i det andra landet. Begäran måste vara riktad och preciserad 
och det land som får begäran måste ha tillgång till den information som 
efterfrågas.42
3.2.3 Spontant informationsutbyte
Med spontant informationsutbyte menas att ett land lämnar information 
till ett annat land som bedöms vara av intresse för det andra landet. Det 
kan vara frågan om sådana upplysningar som skattemyndigheten påträffar 
i sin vanliga kontrollverksamhet. Spontant informationsutbyte sker utan 
att den föregåtts av någon särskild begäran. Sverige har i merparten av 
sina skatteavtal förbundit sig att till det andra landet lämna spontana 
kontrolluppgifter avseende transaktioner som kan antas ha betydelse för 
beskattningen i detta land. Motsvarande gäller då också för det andra landet 
att det har en skyldighet att lämna spontana kontrolluppgifter avseende 
transaktioner som kan vara av intresse för svensk beskattningsmyndighet.43
3.2.4 Automatiskt informationsutbyte
Automatiskt informationsutbyte avser kontrolluppgifter av visst slag. 
Vanligen är det frågan om massinformation som t.ex. löner, pensioner, 
royalties, räntor, utdelningar m.m. till personer bosatta i utlandet. Ofta rör 
det sig om information som utbetalaren automatiskt och utan anmaning och 
utan närmare granskning lämnar till den egna skattemyndigheten. Sådant 
informationsutbyte sker normalt endast om det finns ett särskilt avtal eller 
en överenskommelse.44
42 Skatteverket (2009), Handledning för internationell beskattning 2009. Spencer, D (2006),”Exchange 
 of Tax Information”, Accountancy, business and the Public Interest, vol. 5, s. 87–94.
43 Skatteverket (2009), Handledning för internationell beskattning 2009.
44 Skatteverket (2009), Handledning för internationell beskattning 2009.

28RIKSREVISIONEN Internationell skattekontroll
3.2.5 Övriga former av informationsutbyte
I takt med att handräckningsärendena har blivit mer och mer komplicerade 
och omfattande har det vuxit fram ett behov av att träffas och utbyta den 
information som är nödvändig för en effektiv kontroll.
 Bland de nyare formerna för informationsutbyte hör bl.a. simultan 
revision eller samtidig skatteutredning som innebär att två eller flera stater 
avtalar om att samtidigt genomföra en granskning, var och en inom sin 
egen jurisdiktion, av en eller flera personer (såväl fysiska som juridiska) av 
gemensamt intresse. Simultana revisioner på den direkta skattens område 
kan för närvarande genomföras enligt EG:s handräckningsdirektiv, Lag 
(1990:226) om handräckning i skatteärenden mellan de nordiska länderna 
(Nordiska handräckningsavtalet), Europaråds- och OECD-konventionen 
samt med stöd av särskilda överenskommelser i Sveriges skatteavtal med 
andra länder. Utbytet ska ske genom respektive stats behöriga myndigheter. 
Enskilda tjänstemän kan också ges tillfällig fullmakt som behörig myndighet 
för att utbyta information under en simultan revision.45
3.3 Skatteverkets organisation
I Skattebasutredningen från 2002 föreslogs att Skatteverket skulle förstärka 
sina resurser på det internationella området. Även i prop. (2002/03:99) Det 
nya Skatteverket tydliggjordes ett ökat behov av internationellt samarbete 
vid beskattning och skattekontroll. Under senare år har Skatteverket gjort 
flera organisatoriska förändringar med syfte att bygga upp kompetens och 
effektivisera arbetet med internationella frågor.46 
3.3.1 Behörig myndighet
Skatteverket har som behörig myndighet det administrativa ansvaret 
för att informationsutbytet med andra länders skatteförvaltningar sker 
i enlighet med gällande författningar och skatteavtal och att det är 
förenligt med de principer som styr Sveriges förhållande till andra länders 
skatteförvaltningar.47
45 Skatteverket (2009), Handledning för informationsutbytet med andra stater 2009.
46 Skatteverkets arbete med att kartlägga och organisera arbetet på det internationella området  
 finns beskrivet i rapporterna Skatt utan gränser (2004) och Förslag till hantering av  
 internationella frågor inom Skatteverket och organisationstillhörighet för VE/SSK m.m. (2004).
47 Skatteverket (2009), Handledning för internationell beskattning 2009.

29 RIKSREVISIONENInternationell skattekontroll
 På Skatteverket är det normalt utlandsskattekontoren i region Stockholm 
och Malmö som ansvarar för det operativa arbetet på det internationella 
området och fattar beslut i handräckningsärenden.48 Arbetet sker efter ett 
länderansvar där utlandsskattekontoret i Malmö ansvarar för Danmark, 
Färöarna, Grönland, Island, Polen, Slovakien, Slovenien, Tjeckien, Tyskland 
och Österrike. Utlandsskattekontoret i Stockholm ansvarar för övriga länder. 
3.3.2 Huvudkontoret
Skatteverkets huvudkontor har ansvar för strategisk ledning, styrning, 
samordning och uppföljning av det internationella arbetet. Huvudkontorets 
produktionsavdelning är ansvarig för hela kärnverksamheten medan en av 
verksamhetsenheterna på produktionsavdelningen har ett områdesansvar 
för hela det internationella området. 
3.3.3 Utlandsskattekontoren
Ett ökat fokus på det internationella området ledde fram till bildandet av 
två utlandsenheter i Stockholm respektive Malmö 2005 med ansvar för det 
operativa arbetet på det internationella området.49 Från och med den  
1 januari 2008 respektive den 1 januari 2009 är utlandsenheterna i Malmö 
och Stockholm utlandsskattekontor. 
 Arbetsuppgifterna på utlandsskattekontoren kan delas in i tre delar: 
riksarbetsuppgifter, regionala uppdrag och initiativverksamheten. 
Riksarbetsuppgifter hanteras endast på utlandsskattekontoren och ett av 
skattekontoren i Stockholmsregionen. Till dessa arbetsuppgifter hör bl.a. allt 
operativt informationsutbyte med andra länder, momsåterbetalningar och 
registreringskontroll av utländska företag men även arbete med riskanalys 
och metodutveckling. Regionala uppdrag finns i samtliga sju skatteregioner, 
men är koncentrerade till vissa skattekontor inom regionen. De regionala 
uppdragen kan t.ex. avse inkomstbeskattning av personer som arbetar i 
Sverige men är bosatta utomlands och personer som flyttat utomlands. 
Initiativverksamheten planeras och budgeteras årligen på nationell nivå i 
den s.k. Riksplanen och består till största del av olika typer av kontroll och 
informationsinsatser eller kartläggningar. Ansvaret för de olika insatserna 
48 Av arbetsordningen för Skatteverket framgår att det är utsedda handläggare på  
 utlandsskattekontoren i Malmö respektive Stockholm som är behörig myndighet och har  
 rätt att utbyta information med andra länder. Från och med 1 januari 2009 är Skatteverkets  
 storföretagsregion behörig myndighet för informationsutbytet på punktskatteområdet.
49 Punktskatterna hanteras av Storföretagsregionens särskilda skattekontor i Ludvika. 

30RIKSREVISIONEN Internationell skattekontroll
kan ligga på en region eller vara delat mellan flera regioner. Huvudkontoret 
har ett övergripande ansvar för initiativverksamheten. 
 Utlandsskattekontoren har också till uppgift att vara ett kontroll- och 
metodstöd i internationella frågor, både inom den egna regionen och i andra 
regioner. 
3.3.4 Internationella produktionsnätverket
Som ett stöd för ledningen har man på huvudkontorets 
produktionsavdelning sedan den 1 januari 2008 inrättat produktionsnätverk 
på olika områden, bl.a. ett på det internationella området. 
Produktionsnätverken är inga beslutande organ, utan ska fungera 
som beredande organ åt huvudkontoret i planerings, produktions- 
och utvecklingsfrågor. Produktionsnätverken består av deltagare från 
produktionsavdelningen, rättsavdelningen och kontorschefer på regionerna.
3.3.5 UtlandsKU i Östersund
Sedan 2002 bedrivs en samordnad granskning av automatiska 
kontrolluppgifter på fysiska personer. Sedan den 1 januari 2006 är arbetet 
koncentrerat till Norra regionen och en särskild grupp (utlandsKU) på 
skattekontoret i Östersund.50 
3.3.6 Verksamhetsstödsavdelningen
På uppdrag av huvudkontoret ansvarar Skatteverkets 
verksamhetsstödsavdelning (VE) för underhåll och utveckling av it-stödet på 
det internationella området. Sedan 2008 har VE även fått i uppdrag att ta 
fram statistik till huvudkontoret avseende automatiska kontrolluppgifter till 
och från utlandet.
3.3.7 Rättsavdelningen
Huvudkontorets rättsavdelning ansvarar för den rättsliga styrningen på det 
internationella området men har ingen del i den praktiska hanteringen av 
informationsutbytet.
50 Mellan åren 2002 och 2006 var identifiering och kontroll av automatiska kontrolluppgifter på  
 fysiska personer uppdelad mellan skattekontoren i Hudiksvall och Östersund.

31 RIKSREVISIONENInternationell skattekontroll
4 Utbyte av automatiska kontrolluppgifter
4.1 Hantering av automatiska kontrolluppgifter
Automatiska kontrolluppgifter (KU) kan delas in i två grupper, dels de 
automatiska KU som skickas till följd av EU:s sparandedirektiv, dels de 
automatiska KU som skickas inom ramen för ett skatteavtal, s.k. OECD-
uppgifter. 
4.1.1 OECD-uppgifter
När andra länder skickar automatiska kontrolluppgifter inom ramen för 
ett skatteavtal till Skatteverket är det utlandsskattekontoren i Malmö och 
Stockholm som i egenskap av behörig myndighet tar emot uppgifterna 
utifrån deras länderansvar. OECD-uppgifterna omfattar ett 15-tal olika 
typer av kontrolluppgifter och kan komma när som helst under året, ibland 
flera år efter beskattningsåret. Majoriteten av kontrolluppgifterna kommer 
inlästa på cdskivor. Kontrolluppgifterna diarieförs av utlandsskattekontoren 
innan de skickas vidare till Skatteverkets verksamhetsstödsavdelning 
(VE) för inläsning i Skatteverkets lokala taxeringssystem, LT. När 
kontrolluppgifterna är inlästa i LT anses de vara ”i drift” eller ”i produktion”, 
dvs. kontrolluppgifterna finns tillgängliga för identifiering och användning i 
kontrollverksamheten. En mindre andel av de utländska kontrolluppgifterna 
kommer fortfarande på papper eller i excel- och wordfiler och går inte att läsa 
in i LT-rutinen.51
 När Skatteverket skickar automatiska KU till andra länder tar VE 
fram de aktuella kontrolluppgifterna från Skatteverkets basregister och 
bränner in dem på cdskivor, en för varje land. Kontrolluppgifterna följer 
ett tekniskt format som är fastställt av OECD. VE skickar cdskivorna till 
utlandsskattekontoren i Malmö eller Stockholm. Som behörig myndighet 
har utlandsskattekontoren ansvar för att cdskivorna skickas till respektive 
land utifrån deras länderansvar. 52 Enligt uppgift från VE har man som 
målsättning att skicka samtliga OECD-uppgifter senast i slutet av juni året 
efter beskattningsåret.
51 Skatteverket (2007), UtlandsKU. Skatteverket (2008), Förstudierapport, KU-utland, version 1.0.
52 Skatteverket (2007), UtlandsKU. Skatteverket (2008), Förstudierapport, KU-utland, version 1.0.

32RIKSREVISIONEN Internationell skattekontroll
4.1.2 Kontrolluppgifter enligt EU:s sparandedirektiv
Inom ramen för EU:s sparandedirektiv hanteras tre typer av automatiska 
kontrolluppgifter: 53
1. KU 20 avseende ränteinkomster.
2.  KU 21 avseende obligationer.
3.  KU 40 avseende avyttring av andel i investeringsfond.
Samtliga EU-länder använder samma system för överföring av automatiska 
KU enligt EU:s sparandedirektiv, det s.k. CCN-mail. CCN- mail är ett 
skyddat internetbaserat system för att skicka kontrolluppgifter mellan 
EU:s medlemsländer. Systemet används även för att skicka uppgifter på 
den indirekta skattens område, dvs. uppgifter om moms och punktskatter. 
När kontrolluppgifter skickas via CCN-mail skickas även ett följebrev, 
ett s.k. Technical Sheet, som indikerar att det finns nya uppgifter i CCN-
mail.54 Från och med 2008 har EU bytt teknisk standard för överföring av 
kontrolluppgifter med CCN-mail.55 
 Hanteringen av kontrolluppgifter enligt sparandedirektivet liknar 
hanteringen av OECD-uppgifterna. Till skillnad från OECD-uppgifterna är det 
en kontaktperson på VE, och inte utlandsskattekontoren, som på uppdrag 
från huvudkontoret har ansvar för att ta emot och skicka kontrolluppgifter 
och följebrev till och från andra EU-länder. När det kommer in 
kontrolluppgifter från ett annat EU-land är det kontaktpersonens ansvar att 
lägga in kontrolluppgifterna i en speciell mapp som skickas till driftenheten 
på VE. Driftenheten ansvarar för att kontrolluppgifterna läses in i LT.
 Ansvariga för kontrolluppgiftssystemet på VE tar på uppdrag 
från huvudkontoret fram de kontrolluppgifter som ska skickas till 
andra EU-länder från Skatteverkets basregister. Driftenheten skickar 
kontrolluppgifterna till den utsedde kontaktpersonen på VE som skickar 
vidare kontrolluppgifterna till respektive land via CCN-mail tillsammans med 
ett följebrev.
 Till skillnad mot OECD-uppgifterna, som saknar en bestämd 
tidsgräns, finns en bestämmelse om att kontrolluppgifter avseende 
sparandedirektivet, med vissa undantag, ska skickas senast den 30 juni året 
efter beskattningsåret.
53 Intervju med Skatteverkets verksamhetsstödsavdelning (VE) 2008-08-27.
54 Alla uppgifter som skickas inom ramen för sparandedirektivet kommer via CCN-mail, förutom  
 kontrolluppgifter från oberoende territorier som kommer på papper. Dessa kontrolluppgifter  
 läggs i en särskild mapp och en kopia skickas till utlandsKU i Östersund. Kontrolluppgifter till  
 oberoende territorier skickar Sverige med CCN-mail till moderlandet.
55 Under 2008 har den tekniska standarden ändrats från SMF till SDF-XML.

33 RIKSREVISIONENInternationell skattekontroll
4.1.3 Inläsning av automatiska kontrolluppgifter
Enligt Skatteverkets arbetsbeskrivning för automatiska KU från utlandet är 
målsättningen att kontrolluppgifterna ska vara inlästa i LT, 10 dagar efter 
ankomststämpling på Skatteverket.56 
 För att kunna följa kontrolluppgifterna från att de inkommer till 
utlandsskattekontoren till dess att de läses in i LT finns en arbetsgrupp på 
Skatteverkets intranät där samtliga delansvariga ska dokumentera vad som 
gjorts och när i varje steg i flödesplanen.57 För att inga medier eller filer ska 
stanna upp i processen framgår av arbetsbeskrivningen att varje person som 
gjort sitt moment i processen ska meddela nästa person i kedjan att det är 
ett medium eller en fil på väg som ska åtgärdas. Utlandsskattekontoren ska 
t.ex. meddela den ansvarige för utlandsKU i Östersund att materialet är 
produktionssatt.
 Vid en sammanställning av Skatteverkets uppgifter om ankomstdatum 
och produktionssättningsdatum för OECD-uppgifter som inkommit på 
datamedier under åren 2007–2009 framkommer att de flesta av OECD-
uppgifterna ännu inte är inlästa i LT. Av de 33 filer som inkommit har endast 
10 lästs in i LT. Inga OECD-uppgifter som inkommit under 2009, totalt 12 
filer, är ännu inlästa i LT. Flera av OECD-uppgifterna som inte är inlästa avser 
inkomståret 2005 eller tidigare och riskerar därmed att bli för gamla för 
att kunna användas i taxeringen redan innan de lästs in i LT. 58 Hur många 
kontrolluppgifter filerna innehåller framgår endast av 7 filer.
56 Skatteverket (2008) Arbetsbeskrivning för automatiska KU från utlandet.
57 Skatteverket (2008) Arbetsbeskrivning för automatiska KU från utlandet. Enligt arbetsbeskrivningen  
 ska alla ansvariga som överlåter åt någon annan att utföra sin del anteckna i arbetsgruppen vad  
 som gjorts åt ärendet.
58 Dessa problem uppmärksammades redan i Skatteverket (2004), Utvärdering av utlandsKU,  
 försöksverksamhet i region Gävle och Östersund.

34RIKSREVISIONEN Internationell skattekontroll
Tabell 2 Produktionssättningstid för OECD-uppgifter som inkommit till Skatteverket 
2007–2009
Ankomstdatum 
Utlandsskattekont. Land Inkomstår Antal KU Till VE
Tillgängligt 
i LT
2009-09-28 Belgien 2007 1 980 2009-09-28 Nej
2009-09-25 Norge 2008 ? 2009-09-25 Nej
2009-09-22 Nya Zeeland 2007–2008 ? 2009-09-24 Nej
2009-09-18 Estland 2008 ? 2009-09-18 Nej
2009-08-31 Tjeckien 2007–2008 ? 2009-09-24 Nej
2009-08-12 Slovenien 2008 ? 2009-08-21 Nej
2009-07-14 Italien 2005 2 590 2009-07-17 Nej
2009-07-13 Finland 2008 ? 2009-07-16 Nej
2009-07-07 Litauen 2008 ? 2009-07-10 Nej
2009-07-06 Danmark 2008 102 497 2009-07-31 Nej
2009-07-06 Japan Ej angivet ? 2009-07-17 Nej
2009-01-28 Norge 2007 ? 2009-01-30 Nej
2008-11-26 Island 2007 ? 2008-12-02 Nej
2008-10-27 Australien 2007 ? 2008-10-29 Ja
2008-10-28 Norge 2007 ? 2008-10-28 Nej 1
2008-10-28 Norge 2007 ? 2008-10-28 Ja
2008-10-20 UK 2006–2007 ? 2008-10-24 Ja
2008-07-11 Finland 2007 ? 2008-10-24 Nej
2008-06-27 Polen 2007 ? 2008-07-25 Nej
2008-03-17 Kanada 2006 ? 2008-04-24 Nej 2
2008-02-08 Island 2006 ? 2008-03-18 Ja
2008-01-07 Danmark 2006 ? 2008-02-07 Nej 2
2007-11-22 Tyskland 2002–2006 ? 2007-02-07 Nej 2
2007-08-21 Polen 2006 1 036 2007-09-28 Nej
2007-07-16 Kanada 2005 ? 2008-04-24 Nej 2
2007-07-06 Danmark 2006 ? 2007-09-28 Ja
2007-06-04 Frankrike 2005 616 2007-06-07 Ja
2007-05-31 Litauen 2006 ? 2007-06-01 Ja
2007-04-30 Nederländerna 2005 ? 2007-05-04 Nej
2007-03-23 Japan 2004 ? 2007-04-10 Nej
2007-01-26 Frankrike 2005 5 486 2007-02-27 Ja
2007-01-24 Polen 2005 1 020 2007-02-28 Ja
2007-01-17 Danmark 2006 ? 2007-03-08 Ja
1) Vissa uppgifter om tillgångars värde finns i LT.
2) Fel på filen.
Källa: Skatteverket, arbetsgruppen: utlandsKU, 2009-10-12.
Även när det gäller automatiska KU som inkommer inom ramen för 
EU:s sparandedirektiv framträder en bild av omfattande fördröjningar i 
inläsningen i LT. De första uppgifterna som inkom avseende inkomståren 

35 RIKSREVISIONENInternationell skattekontroll
2005 och 2006 lästes inte in i LT förrän under hösten 2007. Kontrolluppgifter 
avseende inkomståret 2007 och 2008 har ännu inte kunnat läsas in i LT. 
Vissa kontrolluppgifter avseende inkomståret 2007 har däremot skickats i 
excelfiler till utlandsKU i Östersund för identifiering och granskning. Under 
2007 slutfördes 13 utredningar där taxeringen höjdes. Enligt ansvarig på 
utlandsKU beror det låga antalet utredningar på att kontrolluppgifterna blev 
tillgängliga sent och att utredningarna tar lång tid.59 Ett av skälen bakom 
fördröjningen är enligt VE att man har prioriterat arbetet med att kunna 
skicka kontrolluppgifter i det nya formatet i CCN-mail.60 
Tabell 3 Produktionssättningstid för kontrolluppgifter avseende sparandedirektivet, 
inkomstår 2005-2009
Ankomstdatum Inkomstår Antal KU Tillgängligt i LT
juli 2006 2005 75 004 hösten 2007
juli 2007 2006 86 412 hösten 2007
juli 2008 2007 104 737 nej 2
juli 2009 2008 78 229 1 nej
1) Alla kontrolluppgifter har inte inkommit. 
2) Kontrolluppgifter från Danmark finns tillgängliga i LT.
Källa: Skatteverket, utlandsKU i Östersund.
Som vi sett ovan är det inte ovanligt att automatiska KU blir liggande i flera 
år innan de kommer i produktion. Majoriteten av de automatiska KU som 
inkommit till Skatteverket under åren 2007-2009 finns inte tillgängliga i LT.
 Enligt en intern utredning på Skatteverket finns det stora tekniska och 
materiella brister i det moment som avser att importera informationen i LT.61 
Uppgifter har skickats tillbaka från VE till utlandsskattekontoren på grund 
av att de skulle vara felaktiga, men vid avstämning av utlandsskattekontoren 
har de visat sig vara korrekta. 
 På VE hänvisar man till att det varken finns tid eller tillräcklig kunskap 
om innehållet i filerna för att kontrollera felaktigheterna.62 Ytterligare ett 
problem är att endast en del av informationen i kontrolluppgifterna kan läsas 
in på grund av utrymmesbrist. Det finns helt enkelt inte tillräckligt med fält i 
LT.
 Det finns ingen statistik över hur många kontrolluppgifter som 
skickas tillbaka på grund av tekniska fel, och återrapportering till andra 
länder om att kontrolluppgifterna innehåller fel förekommer inte. Något 
påminnelseförfarande till länder som endast skickat kontrolluppgifter för 
vissa år finns inte heller.
59 Skatteverket (2008), Sparandedirektivet 2007.
60 Intervju med Skatteverkets verksamhetsstödsavdelning (VE) 2008-08-27.
61 Skatteverket (2008), Kontrolluppgifter – En inventering av kunskapsbehov.
62 Skatteverket (2008), Kontrolluppgifter – En inventering av kunskapsbehov.

36RIKSREVISIONEN Internationell skattekontroll
4.1.4 Automatiska kontrolluppgifter till utlandet
De automatiska KU som Skatteverket skickar till andra länder baseras på 
uppgifter som finns i Skatteverkets databaser avseende personer med 
utländsk adress och som utbetalare (företag, banker etc.) ska lämna enligt 
lagen (2001:1227) om självdeklarationer och kontrolluppgifter (LSK). 
Uppgifterna ska skickas om det finns en utländsk adress eller landkod 
angiven för betalningsmottagaren, antingen för den tid uppgiften avser 
(inkomståret) eller den tidpunkt då uppgiften hämtas ur Skatteverkets 
system. Uppgifterna hämtas från databaserna i slutet av maj under 
taxeringsåret. 
 När det gäller kontrolluppgifter som Sverige skickar till andra EU-länder 
inom ramen för sparandedirektivet har Sverige enligt uppgift från VE klarat 
av att skicka uppgifterna före den 30 juni året efter inkomståret under alla år 
sedan direktivet infördes 2005.63
 Skatteverkets ambition är även att OECD-uppgifterna ska skickas i 
slutet av juni året efter inkomståret. Enligt uppgifter från Skatteverkets 
diariesystem skickades uppgifter avseende inkomståret 2008 i juli 2009. 
Kontrolluppgifter avseende inkomståret 2007 skickades i december 2008  
(13 filer) och i juli 2009 (6 filer).
 Även när det gäller de kontrolluppgifter som Skatteverket skickar till 
andra länder förekommer vissa tekniska problem. Till exempel saknas 
möjlighet att skräddarsy informationen i enlighet med det avtal som gäller 
med ett specifikt land. I stället skickas likadan information till alla länder 
med vilka Sverige har ett avtal.64
4.2 Omfattning av automatiska kontrolluppgifter
Skatteverket utbyter automatiska KU med ett fyrtiotal olika länder. 
Informationen på uppgifterna är kortfattad. Det som alltid framgår är 
vem som tagit emot inkomsten, vem som betalat ut inkomsten, vilket år 
inkomsten avser och vilket belopp som betalats ut.65 
 Skatteverket saknar ett centralt uppföljningssystem för 
informationsutbytet varför det inte går att få fram en heltäckande bild av 
informationsutbytets omfattning och utveckling över tiden. Det är framför 
allt automatiska KU som inkommer till Skatteverket som det är svårt att få 
ett samlat grepp kring. Det lokala taxeringssystemet, LT, lämpar sig inte för 
statistiska bearbetningar och sökmöjligheterna är begränsade. Som vi sett 
63 Inkommet mejl från Skatteverkets verksamhetsstödsavdelning (VE) 2009-11-03.
64 Skatteverket (2008), Förstudierapport, KU-utland, version 1.0.
65 Skatteverket (2008), UtlandsKU – statistik.

37 RIKSREVISIONENInternationell skattekontroll
ovan läses många automatiska KU inte in i LT av tekniska eller andra skäl. 
Till dessa ska läggas de automatiska KU som inkommer till Skatteverket på 
papper eller i en word- eller excelfil och som inte heller kan läsas in i LT. Hur 
många automatiska KU som totalt inkommer till Skatteverket och hur många 
av dessa som gått att läsa in i LT är därför inte känt. När det gäller antalet 
skickade automatiska KU är statistiken mer heltäckande.
4.2.1 OECD-uppgifter till andra länder
Antalet automatiska KU som Skatteverket skickar till andra länder har ökat 
kraftigt under de senaste tio åren. Under 2009 skickade Skatteverket ca 1,3 
miljoner automatiska KU till andra OECD-länder för inkomståret 2008. Detta 
kan jämföras med de ca 250 000 kontrolluppgifter som Sverige skickade 
2001 avseende inkomståret 2000. Danmark, Finland och Norge mottog 
ca 75 procent av kontrolluppgifterna 2009. Flest kontrolluppgifter, ca 60 
procent, avser erhållen ersättning för optionsaffär, terminsaffär, fond eller 
avyttring av delägarrätt.

38RIKSREVISIONEN Internationell skattekontroll
Tabell 4 Antal skickade automatiska KU till OECD-länder 2009, avseende inkomståret 
2008
Land Totalt
Varav
Avyttring 
delägarrätt, 
optionsaffär, 
fond m.m. 1
Utdelning 
/innehav 
delägarrätt
Social 
kontrolluppgift Övrigt 2
Norge 455 767 355 241 45 282 13 884 41 360
Danmark 277 654 219 977 27 262 10 449 19 966
Finland 241 304 160 697 15 682 49 192 15 733
USA 70 785 11 692 32 875 9 615 16 603
Storbritannien 53 757 10 894 23 511 5 051 14 301
Tyskland 48 421 5 273 13 122 20 337 9 689
Frankrike 31 098 5 215 10 890 8 260 6 733
Spanien 30 924 5 000 8 382 11 907 5 635
Polen 16 088 4 549 1 136 1 039 9 364
Italien 10 961 1 305 3 612 3 712 2 332
Australien 10 041 1 206 4 191 2 247 2 397
Nederländerna 9 737 1 979 3 747 1 565 2 446
Kanada 8 896 779 2 994 3 136 1 987
Japan 3 423 660 1 562 184 1 017
Estland 2 719 1 087 456 378 798
Island 2 687 434 930 516 807
Ryssland 2 378 671 700 91 916
Tjeckien 2 051 273 673 512 593
Litauen 1 878 137 118 29 1 594
Nya Zeeland 1 373 135 630 185 423
Lettland 1 133 243 230 106 554
Slovenien 593 43 89 364 97
Slovakien 457 88 104 55 210
Grönland 183 120 41 8 14
Färöarna 117 79 9 10 19
Totalt 1 284 425 787 777 198 228 142 832 155 588
1)  KU i denna kategori avser erhållen ersättning för avyttring av delägarrätt,  
 optionsaffär, terminsaffär, kapitalvinst eller erhållen ersättning avseende fond samt  
 överlåtelsepris på avyttring av bostadsrätt.
2)  I övrigt ingår bl.a. kontant lön, tjänstepension, näring och ränteinkomst.
Källa: Skatteverket.
4.2.2 Automatiska kontrolluppgifter enligt sparandedirektivet
Genom sparandedirektivet byter EU:s medlemsländer automatiskt 
information om räntebetalningar sedan 1 juli 2005. Under 2008 skickade 
Sverige knappt 50 000 uppgifter och tog emot drygt 100 000 uppgifter 
avseende inkomståret 2007.

39 RIKSREVISIONENInternationell skattekontroll
Tabell 5 Antal inkommande och utgående KU, sparandedirektivet, inkomstår 2005–2008
Inkomstår Inkommande KU Utgående KU
2005 75 004 –
2006 86 412 36 700
2007 104 737 47 248
2008 78 2291 53 144
1)  Alla uppgifter har inte inkommit.
Källa: Skatteverket.
4.2.3 Källskatt
Tre EU-länder – Belgien, Luxemburg och Österrike – har inte anslutit sig till 
sparandedirektivet och har medgivits undantag från informationsutbytet, 
med hänvisning till banksekretess. I stället för att lämna ut information om 
inkomsten tar dessa länder ut en källskatt på ränteutbetalningar som sedan 
överförs till den medlemsstat där den enskilde bor. EU har ingått liknande 
avtal med Schweiz, Liechtenstein, Andorra, Monaco, San Marino, Guernsey, 
Isle of Man, Jersey, Brittiska Jungfruöarna, Nederländska Antillerna och 
Turks- och Caicoöarna. Under 2009 har Sverige mottagit sammanlagt ca 104 
miljoner kronor i källskatt från dessa länder, vilket är en ökning med ca 34 
miljoner jämfört med 2008 och 2007 (tabell 6). 
Tabell 6 Inbetald källskatt, sparandedirektivet, 2007-2009, kronor
Land 2007 2008 2009
Andorra 3 134 537 3 143 807 121 449
Antillerna – – 2 677
Belgien 1 184 176 1 182 551 1 540 509
Brittiska Jungfruöarna 1 540 1 540 537
Guernsey 868 871 868 871 915 394
Isle of Man 2 491 727 2 491 727 1 333 114
Jersey 3 522 850 3 522 850 4 603 359
Liechtenstein 590 246 590 246 867 520
Luxemburg 20 666 281 20 609 778 30 907 943
Monaco 437 843 439 981 754 347
San Marino 4 644 4 653 23 042
Schweiz 37 014 616 37 014 616 58 023 198
Österrike – – 4 794 268
Totalt 69 917 331 69 870 621 103 887 356
Källa: Skatteverket.

40RIKSREVISIONEN Internationell skattekontroll
Om man jämför inbetalningarna av källskatt från Schweiz till Sverige 
2008 med de inbetalningar som gjorts till Danmark och Finland under 
motsvarande period och tar hänsyn till antalet invånare i respektive land 
visar det sig att den inbetalda källskatten från Schweiz är betydligt högre i 
Sverige än i Danmark och Finland. Sverige erhöll 2008 ca 430 euro per tusen 
invånare i källskatt från Schweiz medan motsvarande belopp i Danmark 
och Finland var 150 respektive 120 euro (tabell 7). Varför det ser ut så här 
finns det inget entydigt svar på. Delvis kan det förklaras av att ca 50 procent 
av svenskarnas sparande i utlandet finns i Schweiz. Det är också troligt 
att fler svenskar än danskar och finländare har sparande där. Sverige har 
även högre skatt på ränteinkomster än Danmark och Finland. Ytterligare 
en förklaring är att Sveriges skatteavtal med Schweiz, till skillnad mot 
Danmark och Finland, saknar en klausul om informationsutbyte. Genom 
informationsutbytesklausulen har Finland och Danmark större möjlighet till 
insyn i sina medborgares tillgångar placerade i Schweiz än vad Sverige har. 
Det är troligt att avsaknaden av en informationsutbytesklausul i det svenska 
skatteavtalet gör att fler svenskar är benägna att placera pengar i Schweiz 
jämfört med privatpersoner i Danmark och Finland. Den sistnämnda 
förklaringen skulle i så fall vara ett bevis på informationsutbytets preventiva 
effekt.
Tabell 7 Inbetald källskatt 2008, jämförelse mellan Sverige, Danmark och Finland, totalt 
och per tusen invånare, euro
Antal invånare, 
tusental 9 118 5 552* 5 305**
Belopp per  
tusen invånare
 Sverige Danmark Finland Sverige Danmark Finland
Liechtenstein 62 792 25 180 8 068 7 5 2
Guernsey 92 433 22 596 8 737 10 4 2
Belgien 125 976 65 381 43 613 14 12 8
Jersey 374 771 105 652 75 081 41 19 14
San Marino 494 2 416 -- 0 0 --
Luxemburg 2 198 541 818 153 643 654 241 147 121
Andorra 333 461 7 865 790 37 1 0
Schweiz 3 937 725 1 264 106 560 482 432 228 106
Brittiska Jungf. 164  52 0  0
Monaco 46 579 18 844 8 972 5 3 2
Isle of Man 265 077   29   
Österrike  47 717 14 348  9 3
Totalt 7 438 014 2 377 910 1 363 796    
Totalt exkl. BVI, Isle of Man och Österrike
Totalt 7 172 773 2 330 193 1 349 396
Per tusen 
invånare 787 420 254
*Danmark inkl. Färöarna och Grönland.
** Finland inkl. Åland.
Källa: Skatteverket.

41 RIKSREVISIONENInternationell skattekontroll
4.2.4 Automatiska kontrolluppgifter i taxeringssystemet
I tabell 8 nedan framgår hur många automatiska KU från utlandet som i 
dag finns inlagda i LT fördelat efter vilket inkomstår kontrolluppgiften avser. 
Sparandedirektivet började gälla den 1 juli 2005 varför uppgifter för åren 
2001–2004 endast avser OECD-uppgifter. Som vi sett tidigare går det inte att 
ur LT söka ut hur många av kontrolluppgifterna som avser OECD-uppgifter 
och hur många som avser kontrolluppgifter som lämnats till följd av 
sparandedirektivet. Det finns ännu inga kontrolluppgifter inlagda avseende 
inkomståret 2008.66 
Tabell 8 Antal automatiska KU i LT fördelat på inkomstår
Inkomstår Totalt antal KU
Varav KU som avser 
sparandedirektivet
2001 155 657 –
2002 102 300 –
2003 241 825 –
2004 258 428 –
2005 88 630 75 000*
2006 144 385 75 000*
2007 73 648 –
2008 – –
* Uppskattningar av utlandsKU i Östersund.
Källa: Skatteverket, utlandsKU, september 2008.
Utöver de automatiska KU som ligger i LT tillkommer de kontrolluppgifter 
som inte lästs in i LT samt de kontrolluppgifter som inkommit på papper 
eller i en excel- eller wordfil. Det finns ingen sammanställning över antalet 
kontrolluppgifter som kommer in på papper eller fil. Enligt uppgift från 
Skatteverket har man enbart från Danmark och Finland tagit emot ca 
240 000 kontrolluppgifter på excelfil för åren 2005–2007. Från Norge har 
Skatteverket mottagit ca 6 000–10 000 automatiska KU i pappersform per år 
för åren 2002–2006. Dessa siffror indikerar att den manuella hanteringen av 
kontrolluppgifter från utlandet är betydande.
66 Inkommet mejl från utlandsKU i Östersund, 28 augusti 2009.

42RIKSREVISIONEN Internationell skattekontroll
4.3 Identifiering och kontroll av automatiska kontrolluppgifter
Innan kontrolluppgifterna kan användas i granskningsverksamheten måste 
de identifieras. Identifieringen innebär att man tar reda på vilken person 
eller vilket företag kontrolluppgiften avser. I dag finns inget automatiskt 
identifieringssystem utan identifieringen bedrivs genom en omfattande 
manuell hantering. 
 UtlandsKU i Östersund har ansvar för identifiering av automatiska KU, 
dvs. både för fysiska och juridiska personer. Östersund ansvarar även för 
kontrollen av automatiska KU på fysiska personer. Ansvaret för kontrollen av 
automatiska KU på företag ligger däremot på utlandsskattekontoren.
4.3.1 Identifiering av automatiska kontrolluppgifter avseende fysiska personer
UtlandsKU i Östersund identifierar kontrolluppgifter avseende fysiska 
personer överstigande vissa beloppsgränser.67 Eftersom personnummer 
saknas måste en relativt tidskrävande sökning göras utifrån uppgifter om 
namn, adress eller födelsedatum. Alla länder har olika sätt att registrera 
och identifiera sina medborgare och företag och få använder TIN (Tax 
Identification Number). Kontrolluppgifterna från de nordiska länderna 
är generellt av bra kvalitet vilket bl.a. beror på att de använder sig av 
liknande system som de svenska personnumren. Ett annat problem med 
identifieringen är att information som kan underlätta identifieringen ofta 
presenteras i fel fält och att alla fält inte presenteras. Ett annat relativt vanligt 
fel är att beloppen i kontrolluppgifterna visar sig svårtydbara. Många länder 
skickar dubblettuppgifter och antalet dubblettuppgifter har också ökat som 
en följd av sparandedirektivet. Generellt har dock kvaliteten förbättrats 
med åren. Därtill har man blivit bättre på att hantera kvalitetsbrister, som 
t.ex. svårigheter att identifiera vem uppgiften avser. Sammantaget är det få 
kontrolluppgifter som inte kan användas i kontrollen till följd av bristande 
kvalitet på uppgifterna.
 Rent praktiskt går det till så att när kontrolluppgifterna finns tillgängliga 
i LT väljer man ut de kontrolluppgifter som ska identifieras och granskas. 
Under 2008 gjordes 1 998 utredningar, vilket resulterade i 1 496 beslut.68 
Under 2008 nådde man målet att 75 procent av alla utredningar ska leda till 
beslut.
67 Intervju med Skattekontoret i Östersund 2008-06-13.
68 Inkommet mejl från Skattekontoret i Östersund 2009-11-03.

43 RIKSREVISIONENInternationell skattekontroll
4.3.2 Granskning av kontrolluppgifter avseende fysiska personer
UtlandsKU i Östersund arbetar inte med urval utan granskar 
kontrolluppgifter avseende fysiska personer som överstiger vissa 
beloppsgränser.69 I granskningen prioriterar man de äldsta åren och det 
senaste året om det gäller omprövning. Granskningen sker i form av 
skrivbordskontroll.70 
 Statistik över antalet utredningar och ändring av skatt avseende 
automatiska KU på fysiska personer visar att den genomsnittliga höjningen 
ökat från ca 13 000 kronor 2006 till drygt 26 000 kronor 2008. 
Tabell 9 Ändring skatt utländska kontrolluppgifter avseende fysiska personer, 2006–2008, 
mnkr
 
Antal 
utred.
Ändring 
underlag
Ändring 
skatt
Avräkning 
utl. Skatt
Skattetillägg
Ändring 
efter 
avr. utl. 
skatt
Ändring  
som 
andel av 
underlaget
Höjning 
per 
utredning
2006 2 533 243 33 5,0 3,0 28,1 12 % 13 064
2007 3 580 773 71 8,6 6,0 62,8 8 % 19 938
2008 1 998 472 53 6,0 4,6 47,2 10 % 26 599
Källa: Skatteverket.
Att höjningsbeloppen ökar beror enligt utlandsKU i Östersund 
framför allt på att många automatiska KU som skickas inom ramen för 
sparandedirektivet visar på stora belopp. Att det totala antalet utredningar 
sjunker något under 2008 beror enligt skattekontoret i Östersund i första 
hand på att definitionen av vad som utgör en utredning har ändrats. Sedan 
2008 krävs skriftväxling (kommunikation) med den skattskyldige för att en 
utredning ska anses föreligga. Tidigare ansågs det föreligga en utredning så 
fort Skatteverket begärt in en deklaration.71
 Automatiska KU från utlandet kommer in senare än motsvarande 
svenska kontrolluppgifter varför uppgifterna i första hand används i 
eftertaxeringskontrollen. Det händer också att uppgifterna används 
i övrig skattekontroll. Materialet har t.ex. använts vid granskning av 
optionsprogram, kontokortsaffärer och vid årlig taxering.
69 Intervju med Skattekontoret i Östersund 2008-06-13.
70 Med skrivbordskontroll avses normalt kontroll som sker med hjälp av de uppgifter som kan 
 inhämtas i Skatteverkets beskattningsdatabas. 
71 Inkommet mejl från Skattekontoret i Östersund 2009-11-03.

44RIKSREVISIONEN Internationell skattekontroll
4.3.3 Identifiering av kontrolluppgifter avseende företag
UtlandsKU i Östersund har även ansvar för identifieringen av automatiska 
KU avseende företag. När kontrolluppgifterna är identifierade ska 
de överföras till utlandsskattekontoren för kontroll. Det framgår att 
utlandsskattekontoren inte får reda på när det finns nya automatiska KU 
avseende företag identifierade.72 I dag råder därför oklarhet om hur många 
automatiska KU på företag som faktiskt identifieras. Enligt nya riktlinjer 
från 2009 ska samtliga automatiska KU från och med inkomståret 2005 
identifieras, förutom kontrolluppgifter tillhörande vissa av de allra största 
företagen.73
 Utlandsskattekontoren uppskattar att det ligger många oidentifierade 
automatiska KU avseende företag i LT. Eftersom det inte går att se om 
kontrolluppgifterna avser fysiska eller juridiska personer i LT är det dock inte 
möjligt att ange antalet.74
4.3.4 Granskning av kontrolluppgifter avseende företag
Utlandsskattekontoren har ansvar för kontrollen av automatiska KU på 
företag.75 Enligt utlandsskattekontoren finns det inget större intresse för 
automatiska KU på juridiska personer i dagsläget eftersom en stor del 
av kontrolluppgifterna inte innehåller någon information av värde för 
kontrollen. Man vill helt enkelt inte lägga ned tid på att gå igenom uppgifter 
som i stor utsträckning inte bedöms vara granskningsvärda. Å andra sidan 
uppger utlandsskattekontoren att vissa automatiska KU avseende företag 
har använts och varit till nytta i flera kontrollprojekt. Utlandsskattekontoren 
framhåller att det finns ett behov av att kartlägga automatiska KU avseende 
företag för att kunna bedöma uppgifternas användbarhet och i förlängningen 
vilken inriktning och omfattning kontrollen ska ha. 
4.3.5 Automatisk identifiering
Skatteverket har ingen automatisk identifiering av utländska kontrolluppgifter 
utan all identifiering sker manuellt. På utlandsskattekontoren liksom på 
utlandsKU i Östersund pekar man på identifieringsfrågan som det stora 
problemet med automatiska KU i dag. Manuell identifiering är en långsam 
72 Intervju med utlandsskattekontoret i Stockholm 2009-09-21.
73 Inkommet mejl från Skattekontoret i Östersund 2009-08-28.
74 Intervju med utlandsskattekontoret i Malmö 2008-06-26.
75 Intervju med utlandsskattekontoret i Stockholm 2009-09-21 och Malmö 2008-06-26.

45 RIKSREVISIONENInternationell skattekontroll
process. Vikten av automatisk identifiering har diskuterats länge. I sitt 
remissvar till skattebasutredningen skrev dåvarande Riksskatteverket år 
2002:
”RSV anser att det fortsatta arbetet med informationsutbyte mellan länder bör 
fokuseras på att säkerställa identifiering av skattskyldiga och att informationen 
kan lämnas lika tidigt som nationell kontrollinformation.”76
I en utvärdering av kontrollen av utländska kontrolluppgifter från 2004 
skriver Skatteverket:
”För att minimera den manuella hanteringen kring de utländska 
kontrolluppgifterna och för att vi ska kunna ta om hand om de utländska 
kontrolluppgifterna i framtiden är det en absolut förutsättning att det tillskapas 
ett maskinellt identifieringssystem.”77 
I samma rapport skriver man också att den nordiska arbetsgruppen för 
automatiska KU har kunnat konstatera att:
”När det gäller ländernas sätt att identifiera kontrolluppgifter från andra 
länder är det endast Danmark som använder sig av maskinell identifiering med 
hjälp av ett system som kallas Sakfu (System til behandling af automatiske 
kontroloplysningar fra utlandet). När Toldog Skattestyrelsen tar emot 
kontrolluppgifter på ADB-media från andra länder så konverteras dessa uppgifter 
till Sakfudatabasen där det sker en maskinell identifiering vilken normalt sett 
lyckas med att identifiera 50–70 procent av uppgifterna. De övriga länderna 
bör också sträva efter ett system för maskinell identifiering. Den manuella 
hanteringen måste minimeras.”78
Även i rapporten Skatt utan gränser från 2004 pekar Skatteverket på 
betydelsen av att man skapar ett maskinellt identifieringsstöd för utländska 
kontrolluppgifter:
”Skatteverket måste skapa ett maskinellt identifieringssystem för att minimera 
den manuella hanteringen kring de utländska kontrolluppgifterna och för att 
kunna ta hand om de utländska kontrolluppgifterna i framtiden. Vi måste också 
skapa enhetliga rutiner för den fortsatta hanteringen av de uppgifter som vi 
tar emot på något ADB-medium. Framförallt bör ansvarsfrågan ses över och 
tydliggöras.”79
76 RSV: s yttrande över skattebasutredningens betänkande ”Våra Skatter?” SOU 2002:47,  
 Remiss Fi 2002/4400.
77 Skatteverket (2004), Utvärdering av utlandsKU, försöksverksamhet i region Gävle och Östersund.
78 Skatteverket (2004), Utvärdering av utlandsKU, försöksverksamhet i region Gävle och Östersund.
79 Skatteverket (2004), Slutrapport från arbetsgruppen ”Skatt utan gränser”.

46RIKSREVISIONEN Internationell skattekontroll
Att Skatteverket ännu inte infört ett maskinellt identifieringssystem beror 
enligt Skatteverkets huvudkontor ytterst om prioriteringar.80 Tanken har 
varit att utvecklingen av ett maskinellt identifieringsstöd ska ingå som 
en del i en genomgripande översyn av hela taxeringssystemet, den s.k. 
”taxeringsförnyelsen” (FNYS), som inleddes 2006 med en budget på 
630 miljoner kronor. I stället för att utveckla olika system var för sig har 
man velat samla ihop flera utvecklingsinsatser i samband med en större 
systemförändring. Man har inte ansett sig ha råd att göra små förbättringar. 
En annan förklaring som nämns är att organisationen avseende hanteringen 
av utländska kontrolluppgifter är utspridd. Sedan omorganisationen 
2005 finns den materiella kompetensen i stor utsträckning på 
utlandsskattekontoren, men de varken kan eller ska utveckla eller förvalta 
systemen. 
”Hanteringen av utländska kontrolluppgifter har förändrats i och med den nya 
organisationen. Tidigare satt alla inblandade nära varandra fysiskt medan det 
nu är utspritt på huvudkontoret, VE, utlandsskattekontoren och Skattekontoret i 
Östersund. Det inte är helt självklart vem som gör vad i dag.”81
Sedan 2009 ligger stora delar av utvecklingsarbetet i ”taxeringsförnyelsen” 
nere. Skatteverkets huvudkontor har i stället valt att utveckla ett 
maskinellt identifieringsstöd separat. Utvecklingen ingår som en del i en 
utvecklingsinsats omfattande hela hanteringen av automatiska KU. 82 
4.4 Analys och uppföljning av automatiska kontrolluppgifter
4.4.1 Analys och urval av automatiska kontrolluppgifter
För att effektivisera kontrollverksamheten och kunna ringa in områden med 
hög risk för skattefel bedriver Skatteverket ett analys- och urvalsarbete på de 
flesta kontrollområden. Skatteverket har tillgång till kraftfulla urvalsverktyg 
och det finns en specialistgrupp på huvudkontoret som uteslutande arbetar 
med att förbättra urvalsarbetet, den s.k. Priusgruppen.
 Enligt uppdragsbeskrivningen för insatsen utländska kontrolluppgifter 
är ansvaret för analys och urval av automatiska KU avseende fysiska 
personer uppdelat mellan Östersund, som har ansvar för urval, och 
utlandsskattekontoren som har ansvar för analys.83 Tanken med 
80 Intervju med Skatteverkets huvudkontor 2008-08-28.
81 Intervju med Skatteverkets huvudkontor 2008-08-28.
82 Beställning av utvecklingsinsats avseende hanteringen av automatiska kontrolluppgifter (OECD),  
 2008-10-13.
83 Skatteverket (2008), Uppdragsbeskrivning – samordningsansvar för gemensam insats i riksplanen.

47 RIKSREVISIONENInternationell skattekontroll
uppdelningen är att utlandsskattekontoren ska analysera risken för skattefel 
i olika delar av materialet och föreslå åtgärder för att minska skattefelet. 
Analysen ska sedan kunna användas av Östersund i deras urvalsarbete.
 Enligt Skattekontoret i Östersund pågår ingen samordning av analys och 
urval mellan Östersund och utlandsskattekontoren. I dagsläget finns det 
ingen övergripande analys framtagen. Urvalsarbetet på utlandsKU består 
i att man granskar kontrolluppgifter avseende fysiska personer över vissa 
beloppsgränser.
 Inte heller när det gäller automatiska KU avseende juridiska personer 
finns någon kartläggning eller analys av innehållet i kontrolluppgifterna och 
det pågår inget urvalsarbete.
4.4.2 Uppföljning av automatiska kontrolluppgifter
Skatteverkets avsaknad av ett centralt uppföljningssystem för 
informationsutbytet och det faktum att LT inte lämpar sig för statistiska 
bearbetningar gör att man i dag har svårt att göra uppföljningar och analyser 
av informationsutbytet.
 I Skatteverkets övergripande rapportering skriver man att ”någon analys 
av kontrolluppgifterna har inte kunnat göras då nödvändigt datastöd inte finns 
tillgängligt. Vi kan därför inte heller leverera statistik till EU på det sätt som 
begärts. Det finns nu förslag inom EU att utöka uppgiftslämnandet till andra 
kapitalvinster än räntor”.84
 Förutom interna behov av analyser och uppföljning av 
informationsutbytet, finns det externa krav på Skatteverket från bl.a. EU och 
OECD. OECD har t.ex. önskemål om felrapporter avseende fel land och fel 
format på uppgifter som lämnas enligt skatteavtal mellan enskilda länder 
enligt OECD-format.
4.5 Sammanfattande iakttagelser
4.5.1 Automatiska kontrolluppgifter läses inte in i Skatteverkets  
 taxeringssystem
Enligt Skatteverkets egna arbetsrutiner är målsättningen att automatiska KU 
ska läsas in i LT inom 10 dagar efter att de inkommit till Skatteverket. Antalet 
automatiska KU som totalt inkommit till Skatteverket under de senaste åren 
och hur många av dessa som gått att läsa in i LT är inte känt.
84 Skatteverket (2008), Övergripande rapportering till 2012.

48RIKSREVISIONEN Internationell skattekontroll
 En genomgång av produktionssättningstiden för automatiska KU 
visar att det förekommer omfattande fördröjningar, i många fall flera år, i 
inläsningen av automatiska KU i LT. Kontrolluppgifterna riskerar i flera fall 
att bli för gamla för att kunna användas i taxeringen innan de läses in. Av 
33 OECD-filer som inkom under perioden 2007–2009 har endast 10 lästs 
in i LT och inga filer som inkom under 2009 har ännu lästs in. Det finns i 
stort sett inga uppgifter om hur många kontrolluppgifter filerna innehåller. 
Automatiska KU avseende sparandedirektivet som inkom under 2008 och 
2009 har inte heller lästs in i LT. Sammanfattningsvis är majoriteten av de 
filer med automatiska KU som inkommit till Skatteverket sedan 2007 inte 
tillgängliga i LT.
 Det finns stora brister i det moment som avser att importera 
informationen i LT och all information i kontrolluppgifterna får inte plats. Det 
finns ingen statistik över hur många kontrolluppgifter som skickas tillbaka på 
grund av tekniska fel, och återrapportering till avsändarlandet om tekniska 
problem i inläsningen förekommer inte. Något påminnelseförfarande till 
länder som endast skickat kontrolluppgifter för vissa år finns inte heller.
4.5.2 Kontrolluppgifter till andra länder
Automatiska KU enligt sparandedirektivet ska skickas senast den 30 juni året 
efter beskattningsåret. Skatteverkets ambition är att även 
OECD-uppgifterna ska skickas i slutet på juni.
 Skatteverket har uppfyllt sitt åtagande och skickat samtliga EU-
uppgifter inom den tidsgräns som EU-kommissionen angett för alla år som 
sparandedirektivet gällt, dvs. från och med 2005. 
 Enligt uppgifter från Skatteverkets diariesystem skickades OECD-
uppgifter avseende inkomståret 2008 i juli 2009. Kontrolluppgifter avseende 
inkomståret 2007 skickades i december 2008 (13 filer) och i juli 2009  
(6 filer).
 Även när det gäller de kontrolluppgifter som Skatteverket skickar till 
andra länder förekommer tekniska problem. I dag saknas t.ex. möjlighet 
att skräddarsy informationen i enlighet med det avtal som gäller med ett 
specifikt land. I stället skickas likadan information till alla länder med vilka 
Sverige har ett avtal.
4.5.3 Automatisk identifiering saknas
Innan de automatiska kontrolluppgifterna kan användas i 
granskningsverksamheten måste de identifieras. All identifiering 
av automatiska KU sker i dag manuellt av utlandsKU i Östersund. 

49 RIKSREVISIONENInternationell skattekontroll
Skatteverket har under lång tid, bl.a. i rapporten Skatt utan gränser och i en 
utvärdering av kontrollen av utländska kontrolluppgifter från 2004, påpekat 
nödvändigheten av att utveckla ett system för automatisk identifiering. 
Med automatisk identifiering kan kontrolluppgifterna bli tillgängliga för 
granskning på ett tidigare stadium och resurser för en omfattande manuell 
hantering kan sparas in. 
 När utlandsKU har identifierat kontrolluppgifter på företag ska dessa 
överföras till utlandsskattekontoren som ansvarar för kontrollen. I dag 
råder oklarhet om hur många kontrolluppgifter på företag som identifieras. 
Enligt utlandsskattekontoren får de inte reda på när kontrolluppgifter 
identifierats och ingen vet hur många automatiska KU på företag som ligger 
oidentifierade i LT. Enligt utlandsskattekontoren är det en betydande mängd.
4.5.4 Automatiska kontrolluppgifter är granskningsvärda
Kontrollresultatet avseende fysiska personer från senare år visar att 
kontrolluppgifterna är granskningsvärda, dvs. de blir föremål för stora 
höjningar i taxeringen. Automatiska KU från utlandet kommer in senare än 
motsvarande svenska kontrolluppgifter. I kombination med att uppgifterna 
ofta läses in med lång fördröjning i LT används kontrolluppgifterna i stort 
sett aldrig i den ordinarie taxeringen. Kontrolluppgifterna används i stället 
för att ompröva ett taxeringsbeslut (upp till två år efter inkomståret) eller för 
att eftertaxera den skattskyldige.
 Automatiska KU avseende juridiska personer har använts framgångsrikt 
i enstaka kontrollprojekt men det pågår inget systematiskt kontrollarbete. 
Ingen vet hur många automatiska KU på företag som kontrolleras eller vilken 
nytta man har haft av kontrolluppgifterna. Utlandsskattekontoren framhåller 
behovet av en kartläggning av kontrolluppgifterna för att kunna bedöma 
kontrollbehovet.
4.5.5 Analys och uppföljningsmöjligheterna är begränsade 
Skatteverket saknar ett centralt uppföljningssystem för informationsutbytet. 
LT lämpar sig inte för statistiska bearbetningar och sökmöjligheterna är 
begränsade. Detta innebär att Skatteverket har problem att möta de krav 
som finns på uppföljning och analys av informationsutbytet både internt och 
externt. Det finns t.ex. ingen kartläggning av det totala antalet automatiska 
KU eller någon analys av innehållet i uppgifterna, vare sig för fysiska eller 
juridiska personer. Något urvalsarbete pågår inte.

50RIKSREVISIONEN Internationell skattekontroll

51 RIKSREVISIONENInternationell skattekontroll
5 Spontana kontrolluppgifter och    
 handräckning
Till skillnad från automatiska kontrolluppgifter kommer spontana 
kontrolluppgifter oftast en och en. Spontana kontrolluppgifter är typiskt 
sett uppgifter som hittas vid granskningsarbete, revisioner eller andra 
skattekontroller och som avser betalningar eller andra transaktioner som 
gjorts till person (juridisk eller fysisk) som är bosatt i annat land. Flertalet 
spontana uppgifter avser fysiska personer. En spontan kontrolluppgift ska 
sändas om man vid utredning finner en uppgift som borde vara intressant 
för ett annat land och denna inte sänds automatiskt. Uppgifterna kan t.ex. 
bestå av fakturor, kvitton, avtal eller liknande. Till uppgifterna finns som 
regel också en skrivelse med information om vad uppgifterna avser och i 
förekommande fall vad som framkommit vid utredningen i det andra landet. 
Om det är ett stort antal uppgifter som lämnas kan dessa biläggas som 
Excelfiler eller ha skannats in och lagts på cd. 
 Skatteverket kan också begära att få vissa specificerade uppgifter från 
ett annat land. Begäran om information sker genom en skriftlig begäran om 
handräckning. Skatteverket måste då specificera vilka uppgifter man vill få 
tillgång till.
5.1 Definition av spontana kontrolluppgifter
Både på Skatteverket och inom EU och OECD finns vissa definitionsproblem 
avseende vad som ska anses utgöra en spontan kontrolluppgift. På 
Skatteverket har man sedan 2009 en ny intern definition av spontana KU 
som följer det förslag till definition som EU och OECD har tagit fram:
”En spontan kontrolluppgift innehåller information som kan antas vara av 
intresse för ett annat land. Kontrolluppgiften avser fysiska eller juridiska personer 
och innehåller information som har upptäckts eller valts ut av det sändande 
landets skattehandläggare. En spontan kontrolluppgift är information som 
lämnas utan föregående begäran eller överenskommelse med det andra landet.”85
85 Skatteverket (2009), Beslut avseende uppföljning och inrapportering av uppgifter om  
 informationsutbyte med andra länder.

52RIKSREVISIONEN Internationell skattekontroll
Definitionen är framtagen för att särskilja spontana kontrolluppgifter 
från de kontrolluppgifter som skickas först efter en skriftlig eller muntlig 
överenskommelse med mottagarlandet att informationen ska skickas. 
I många fall omfattar antalet spontana kontrolluppgifter en stor mängd 
skattskyldiga, och det är därför nödvändigt att på förhand stämma av med 
mottagarlandet att man har intresse och möjlighet att ta emot uppgifterna.86 
När en överenskommelse föreligger med ett annat land om att skicka viss 
information som i dag inte ingår i det automatiska informationsutbytet 
ska uppgifterna redovisas som ”spontana KU enligt överenskommelse”. 
Från och med 2008 följer Skatteverket alltså upp två olika kategorier av 
spontana KU: dels spontana KU, dels spontana KU som skickas enligt 
överenskommelse. 
5.2 Omfattning av spontana kontrolluppgifter och  
 handräckning 
5.2.1 Spontana kontrolluppgifter
Sedan 2008 följer Skatteverket upp antalet skickade spontana KU i sin 
tertialrapportering. Under 2008 skickade Skatteverket ca 2 100 spontana 
KU och drygt 800 000 spontana KU enligt överenskommelse till andra 
länder. Detta kan jämföras med 2004 då Skatteverket skickade totalt ca 400 
spontana KU.87 Större delen av spontana KU enligt överenskommelse avser 
finansiella instrument. Sverige deltar tillsammans med de nordiska länderna 
utom Island i ett nätverk som arbetar för att utveckla informationsutbytet 
avseende finansiella dokument. Antalet spontana KU ser dock ut att minska 
under 2009. Enligt Skatteverkets tertialrapportering skickade Skatteverket 
under perioden januari–augusti 190 spontana KU, vilket kan jämföras med 
1 940 uppgifter för samma period 2008. 
Tabell 10 Antalet skickade och inkomna spontana KU, 2004–2009
Utlandsskattekontor
Skickade   Inkomna  
2004 2007 1 2008 2009 2 2004 2007 2008
Stockholm – 2 365 451 – – – –
Malmö – 2 572 1 627 – – 672 6 082
Totalt 400 4 937 2 078 190 200 – –
1)  Uppgifterna innehåller även KU efter överenskommelse. 
2)  Uppgifterna avser januari–augusti 2009.
Källa: Skatteverket.
86 Enligt Skatteverkets huvudkontor ska kontakt på förhand alltid tas med det tänkta mottagarlandet  
 om kontrolluppgifterna avser fler än 100 skattskyldiga.
87 Skatteverket (2004), Ärendestödssystem för internationellt informationsutbyte, Förstudierapport.

53 RIKSREVISIONENInternationell skattekontroll
Utlandsskattekontoret i Malmö tog emot ca 6 100 spontana 
kontrolluppgifter under 2008. Inom ramen för det nordiska samarbetet 
avseende finansiella instrument som nämndes ovan tog Sverige emot ca 
2,2 miljoner kontrolluppgifter enligt överenskommelse 2008. Det finns dock 
ingen sammanställning över det totala antalet spontana KU som inkom till 
Skatteverket under 2008. Det beror på att det diariesystem som används 
avseende spontana kontrolluppgifter inte anses tillförlitligt.88 Man kan t.ex. 
inte se om en uppgift har inkommit eller skickats. På utlandsskattekontoret 
i Stockholm har man därför slutat använda diariesystemet och lägger istället 
in uppgifterna i en vanlig Excelfil.89
 Enligt uppgift har utlandsskattekontoret i Malmö byggt upp ett eget 
system för statistik. Detta används dock inte av Stockholm. När statistik ska 
plockas fram kör Malmö ut sina data och sedan kompletterar Stockholm 
med manuellt framtagen information.
 Mot bakgrund av de statistik- och uppföljningsproblem som nämnts 
ovan har utlandsskattekontoren fått i uppdrag av huvudkontoret att bygga 
en gemensam enklare uppföljningsrutin i befintliga system innan ett nytt 
gemensamt ärendehanteringssystem tas i bruk. Ett av utlandsskattekontoren 
ska ansvara för att inrapporteringen av uppföljningsinformationen sker 
på ett samlat och enhetligt sätt. Både skickade (utgående) och erhållna 
(inkomna) spontana KU ska mätas.90 
5.2.2 Handräckning
Precis som när det gäller spontana KU går det inte att i Skatteverkets 
redovisning få en heltäckande bild av antalet handräckningsärenden. 
Antalet utgående handräckningsärenden har under senare år legat 
relativt konstant på 200–300 ärenden per år. När det gäller inkommande 
handräckningsärenden finns bara uppgifter om ärenden avseende de 
länder som Malmö hanterar, där antalet inkommande förfrågningar om 
handräckning understiger 100 per år.
88 Skatteverket (2009), Beslut avseende uppföljning och inrapportering av uppgifter om  
 informationsutbyte med andra länder.
89 Intervju Skatteverkets utlandsskattekontor i Stockholm 2009-09-21.
90 Skatteverket (2009), Beslut avseende uppföljning och inrapportering av uppgifter om  
 informationsutbyte med andra länder.

54RIKSREVISIONEN Internationell skattekontroll
Tabell 11 Utgående och inkommande begäran om handräckning, 2004–2008
 Utgående begäran Inkommande begäran
 2004 2006 2007 2008 2004 2006 2007 2008
Stockholm – 84 81 84 – – – –
Malmö – 72 96 97 – 66 36 80
Totalt 300 156 177 181 200 –  – –
Källa: Skatteverket.
Det finns i dag inga formella krav på svarstider och återrapportering 
av spontana KU och handräckning. Enligt uppgift från Skatteverkets 
huvudkontor kommer sådana krav att införas av EU på sikt, och de 
kommer att likna dem som finns på momsområdet. I det internationella 
produktionsnätverket (se avsnitt 3.3.3) har man betonat att dessa 
ärenden ska prioriteras. Skatteverket har också som mål att 70 procent av 
inkommande handräckningsärenden ska besvaras inom tre månader, vilket 
följs upp i Skatteverkets tertialredovisning. Under perioden 2007–2009 
besvarade man 80 procent av handräckningsärendena inom tre månader.
Tabell 12 Genomströmningstider för inkommande handräckningsärenden, 2007–2009
 Avslutade inom 3 mån Totalt antal avslutade Andel avslutade inom 3 mån
2007 89 114 78 %
2008 78 99 79 %
2009 59 76 78 %
Kommentar: För att kunna jämföra 2009 med 2007 och 2008 avser uppgifterna 
tertialuppföljning 2, dvs. januari–augusti.
Källa: Skatteverket.
5.3 Hantering av spontana kontrolluppgifter och  
 handräckning 
Det är utlandsskattekontoren som skickar och tar emot spontana 
kontrolluppgifter från andra länder. Det är också utlandsskattekontoren 
som normalt fattar beslut i ärenden som rör tillämpningen av 
bestämmelserna om handräckning utifrån deras länderansvar. Detta 
gäller både inkommande och utgående förfrågningar. Vid inkommande 
ärenden ska utlandsskattekontoren se till att förfrågningarna skickas 
vidare till berört skattekontor och att svar lämnas inom rimlig tid och 
är fullständigt. Vid utgående förfrågningar prövar man om uppgifterna i 
ärendet är kompletta och om det är lämpligt att en handräckningsbegäran 
sänds till ifrågavarande stat. Även här ska en bevakning ske av om svaret 
inkommer i rimlig tid och är fullständigt. Därefter översänds svaret till det 

55 RIKSREVISIONENInternationell skattekontroll
kontor som begärt handräckningen. Ärenden kan även handläggas direkt av 
utlandsskattekontoren.91 
 Så långt möjligt skickas uppgifterna mellan EU-länderna via CCN-mail. 
Dokument över en viss storlek92 kan dock inte skickas med CCN-mail, utan 
sänds i stället med vanlig post. Mellan länder utanför EU skickas ärendena 
alltid per post. Inom EU pågår ett försök med att skicka upplysningar på 
elektroniska blanketter där relevanta handlingar bifogas som fil.
 Spontana kontrolluppgifter kan se ut hur som helst och variera från ett 
enskilt dokument till flera hundra dokument. Det är därför inte möjligt att 
lägga in dessa uppgifter i LT.93 Spontana kontrolluppgifter kräver ofta en 
omfattande manuell hantering.
 Hanteringen av spontana kontrolluppgifter ser olika ut på de två 
utlandsskattekontoren. När utlandsskattekontoret i Malmö får in spontana 
kontrolluppgifter från annat land sänds dessa till kontaktpersonen för 
informationsutbytet i den region där den personens beskattningsärende 
handläggs.94 Uppgifterna sänds via Skatteverkets interna e-postsystem. I 
de fall då regionen har en egen regional ”brevlåda” för ärenden som rör 
informationsutbyte sänds de i stället dit. Ärendena skickas alltid elektroniskt 
utom i de fall då det rör sig om stora mängder pappersdokument som 
bifogats och det inte är möjligt eller lämpligt att skanna dessa. I Stockholm 
är det i stället utlandsskattekontoret som sköter handläggningen av alla 
inkommande spontana kontrolluppgifter.95
5.3.1 Mål att öka spontana kontrolluppgifter
I likhet med EU och OECD anser Skatteverket att det bästa sättet att 
bekämpa skattefusk är att öka informationsutbytet. Skatteverkets ambition 
är att öka både det automatiska och det spontana utbytet av information. 
Skatteverket har t.ex. ett mål att skicka 2 500 spontana kontrolluppgifter per 
år. Skatteverket arbetar i olika arbetsgrupper inom EU och speciellt med de 
nordiska länderna för att öka antalet spontana kontrolluppgifter genom att 
träffa avtal om lämnande av uppgifter som är intressanta för Skatteverkets 
verksamhet. 
91 Skatteverket (2009), Handledning för internationell beskattning 2009.
92 Dokumenten i varje meddelande får inte överstiga 10 MB.
93 Skatteverket, Utlandsskattekontorets hantering av inkommande spontana kontrolluppgifter.
94 Det är olika kontaktpersoner för direkt skatt, indirekt skatt och uppbörd och överföring av skatt  
 inom Norden (Trekk).
95 Intervju med utlandsskattekontoren i Stockholm 2009-09-21 och Malmö 2008-06-26.

56RIKSREVISIONEN Internationell skattekontroll
 Som vi sett ovan minskar antalet utgående spontana KU under 2009. 
Enligt Skatteverkets huvudkontor finns det flera förklaringar.96 En förklaring 
till minskningen är att Skatteverket styrt om en del av sin kontrollverksamhet 
till besök. En stor del av besöken under 2009 är informationsbesök97 och 
då finns inga möjligheter att ta kontrolluppgifter. En annan orsak är att det 
finns motstridiga mål inom beskattningsverksamheten. Handläggare och 
revisorer måste själva ta initiativ till att skicka spontana KU, vilket kan vara 
en tidskrävande process. Samtidigt mäter man genomströmningstider, vilket 
kan leda till att revisorer avstår från att lägga ned tid för att sammanställa 
och lämna en spontan kontrolluppgift. Spontana KU är sällan en del av 
utvecklingssamtalen och lönesättningen varför incitamenten att skicka 
spontana KU är låga. Ytterligare en annan förklaring till minskningen som 
nämns av utlandsskattekontoren är att det blivit omständligare att skicka 
spontana KU efter det att Sverige på försök börjat använda en särskilt 
framtagen elektronisk blankett från EU. Blanketten tar lång tid att fylla i 
eftersom samtliga sidor måste gås igenom.98 
 Enligt Skatteverkets generella produktionsmål ska minst 50 procent 
av revisionerna vara klara inom fyra månader och 90 procent inom tio 
månader. Målen har diskuterats internt på Skatteverket eftersom de 
tycks ge incitament till att avsluta revisioner i förtid. Detta gäller särskilt 
utredningar om avancerad skatteplanering där utredningstiden kan påverkas 
av förfrågningar om handräckning vilka tar tid att hantera. Huvudkontorets 
inställning är att målen inte ska tas bort utan hänsyn ska tas beroende på 
insats. På så sätt behöver inte varje enskild insats uppfylla målet utan det 
gäller för den totala mängden revisioner. Man har även tydliggjort att en 
revision inte ska avbrytas i förtid om det finns ett fortsatt kontrollbehov. I 
större projekt fungerar det bättre eftersom man där följer upp hur många 
kontrolluppgifter som skickas. 
 Samtidigt finns det medarbetare på Skatteverket som påpekar att det 
heller inte är bra att ”pressa fram” spontana kontrolluppgifter till varje pris. 
För att informationsutbytet ska fungera effektivt måste de uppgifter som 
skickas bedömas vara intressanta för det andra landet. Skickar Sverige 
information som saknar relevans finns risken att administrationen bara ökar 
i det andra landet, och utbytet av information blir kontraproduktivt. 
96 Intervju med Skatteverkets huvudkontor 2009-09-02.
97 Informationsbesök är sedan 2007 ett nytt arbetssätt på Skatteverket som innebär att Skatteverket  
 besöker företag för att ge information. Syftet med informationsbesöken är att öka Skatteverkets  
 synlighet hos företagen för att öka förtroendet för Skatteverket. Informationsbesök kan ske både  
 på Skatteverkets och på företagens initiativ.
98 Enligt Skatteverkets huvudkontor är detta ett övergående problem då endast relevanta delar av  
 blanketten kommer att synas i slutversionen. 

57 RIKSREVISIONENInternationell skattekontroll
 Enligt Skatteverkets huvudkontor försöker man förbättra antalet 
spontana kontrolluppgifter genom att lägga in produktmål om antal 
spontana kontrolluppgifter i alla uppdragsbeskrivningar och projektdirektiv 
samt att uppmuntra chefer att följa upp antalet lämnade spontana 
kontrolluppgifter i deras uppföljning av enskilda handläggare och revisorer. 
5.3.2 Återrapportering
Viljan att skicka kontrolluppgifter påverkas om landet får återrapportering på 
en spontan kontrolluppgift eller ett handräckningsärende. I dag finns inga 
formella krav på återrapportering och det görs väldigt få återrapporteringar. 
Enligt Skatteverkets tertialrapportering skickade Skatteverket 65 
återrapporteringar avseende spontana KU och handräckning och tog emot 
48 från andra länder under 2008. Inom EU diskuterar man återkoppling 
mellan medlemsländerna som också ska följas upp med statistik. Även i 
förslaget om nytt handräckningsdirektiv finns krav på återrapportering.
 Huvudkontoret bekräftar att viljan att skicka spontana KU påverkas 
om landet får återrapportering på en spontan kontrolluppgift och att 
man arbetar med att stimulera handläggare till att ge feedback på vad en 
utredning efter en spontan kontrolluppgift har gett. Bland annat nämner 
man ett exempel där Skatteverket skickade ca 1 200 kontrolluppgifter till 
Danmark under 2007 om i Danmark bosatta medborgares försäljning av 
svenska fastigheter. Uppgifterna gjorde att Danska Skat gjorde höjningar för 
totalt 140 miljoner danska kronor. Insatsen fick stor medial uppmärksamhet 
och uppskattades av Danska Skat som vill att Skatteverket fortsätter att 
skicka försäljningsuppgifterna. 
5.4 Kontroll av spontana kontrolluppgifter och handräckning
Spontana kontrolluppgifter och handräckning används i stort sett 
uteslutande i större och från huvudkontoret initierade projekt. 
 I Stockholmsregionen har man dock sedan 2004 lagt ansvaret för 
hanteringen av samtliga i regionen inkommande spontana kontrolluppgifter 
på utlandsskattekontoret. I dag arbetar en person med skrivbordskontroll 
av spontana KU och handräckningsärenden på utlandsskattekontoret 
i Stockholm. Årliga uppföljningsrapporter från denna granskning visar 
att uppgifterna är till nytta i kontrollen. I en av rapporterna framgår t.ex. 
att spontana KU från Belgien avseende olika skatteupplägg ledde fram 
till att Skatteverket under 2006 startade ett riksprojekt för utredning av 

58RIKSREVISIONEN Internationell skattekontroll
holdingbolag i Beneluxländerna.99 Med nuvarande resurs hinner man dock 
inte granska alla de uppgifter som bedömts som granskningsvärda.100
Tabell 13 Resultat av kontrollen av inkommande spontana KU till region Stockholm, 
2005–2007
 2005 2006 2007
Antal årsarbetskrafter 1,5 1,5 1
Antal avslutade utredningar 58 56 17
Höjning i skatt, mnkr – 11,6 0,6
Höjning i skatt, mnkr (exkl. skattetillägg) 7,3 2,9 0,1
Källa: Skatteverket.
Av uppföljningsrapporterna framgår också att det i dag saknas system 
för att få in aktuella uppgifter i den årliga taxeringen. Det skulle vara 
effektivare både för Skatteverket och för den skattskyldige om de uppgifter 
som finns tillgängliga utreds i samband med den årliga taxeringen. Att så 
inte sker i dag beror enligt rapporterna bl.a. på det arbetssätt man valt i 
taxeringen. Det finns helt enkelt inte tid att begära handräckning eller ta 
med en spontan kontrolluppgift eftersom det strider mot andra mål om 
genomströmningstider. Det framgår också att kompetensen att hantera 
uppgifterna ute på regionerna generellt är låg. I rapporterna har det också 
framförts att det kanske inte är resurseffektivt att en handläggare ska ta hand 
om en spontan KU en gång om året. I stället föreslår man att arbetet med 
spontana KU ska bedrivas koncentrerat till en plats.
 Förutom de årliga uppföljningsrapporterna från Stockholmsregionen 
2005–2007 saknas en övergripande uppföljning eller analys av hur de 
spontana kontrolluppgifterna används ute på kontoren och utfallet av dem. 
5.4.1 Händelsestyrd tid och planering
Enligt Skatteverkets huvudkontor utgörs ca 40 procent av Skatteverkets 
totala operativa verksamhet av initiativverksamheten. Initiativverksamheten 
består av s.k. samordnade insatser och riksprojekt som planeras gemensamt 
utifrån ett riksperspektiv och som används där det finns ett behov av tydlig 
styrning, t.ex. när det gäller enhetlighet beträffande metod och rättslig 
tillämpning. Tanken med riksprojekten är att de på sikt ska övergå i den 
ordinarie operativa verksamheten, dvs.”i linjen”. Ett problem som nämns på 
huvudkontoret när det gäller möjligheten att lägga ut internationella 
99 Skatteverket (2006), Kontroll av spontana kontrolluppgifter från utlandet inkomna till region  
 Stockholm under 2005.
100 Skatteverket (2007, 2008 och 2009), Kontroll av spontana kontrolluppgifter från utlandet inkomna  
 till region Stockholmunder 2005, 2006 och 2007.

59 RIKSREVISIONENInternationell skattekontroll
projekt ”i linjen” är att det brister i kompetensen hos dem som arbetar i 
linjeverksamheten.
 Enligt en företrädare för huvudkontoret finns en tydlig styrning av 
initiativverksamheten i dag. Däremot har styrningen varit mindre tydlig 
när det gäller övrig operativ verksamhet. Detta medför en risk att man 
ute i organisationen ”gräver där man står”, vilket ibland inneburit att det 
internationella området har fått stå tillbaka för nationella aktiviteter och mål. 
I dag finns förslag om att fokusera mer på den totala operativa tiden, vilket 
skulle kunna gynna det internationella området.101
 Ett annat problem med planeringen som lyfts fram på 
utlandsskattekontoren är minskningen av den händelsestyrda tiden, dvs. tid 
som inte är uppbokad på förhand utan som kan användas för interna och 
externa signaler, t.ex. byte av kontrollform, samverkan och handräckning. 
Totalt minskar den händelsestyrda tiden på Skatteverket med ca 5 000 dagar 
2009. Inom det internationella området minskar den händelsestyrda tiden 
från 3 700 dagar 2008 till 1 600 dagar 2009. Från huvudkontorets sida sker 
minskningen mot bakgrund av att den händelsestyrda tiden inte utnyttjas 
fullt ut. Utlandsskattekontoren upplever i stället att det finns för lite utrymme 
för egna initiativ. I dag drar sig revisorer för att begära handräckning för att 
det tar tid och multilaterala revisioner tar ofta längre tid att avsluta och man 
klarar inte att hålla sig inom de tidsramar som gäller nationellt. 
5.5 Sammanfattande iakttagelser
5.5.1 Skatteverkets diariesystem är inte tillförlitligt
Skatteverkets diariesystem för registrering av spontana kontrolluppgifter och 
handräckningsärenden är inte tillförlitligt, varför det i dagsläget inte går att 
få fram en heltäckande bild av informationsutbytet när det gäller spontana 
kontrolluppgifter och handräckningsärenden. Till exempel finns det endast 
uppgifter från ett av utlandsskattekontoren avseende antalet ingående 
spontana kontrolluppgifter och begäran om handräckning. 
101 Intervju med Skatteverkets huvudkontor 2009-09-02.

60RIKSREVISIONEN Internationell skattekontroll
5.5.2 Antalet spontana kontrolluppgifter minskar
Antalet skickade spontana KU minskar under 2009. Som orsak nämns 
från Skatteverkets sida bl.a. nya krångliga blanketter från EU och svaga 
incitament att skicka spontana KU på handläggar- och revisorsnivå. Att 
skicka en spontan KU är tidskrävande och konkurrerar med interna mål om 
genomströmningstider. Ytterligare en förklaring som Skatteverket uppger är 
kontrollverksamhetens nya inriktning mot ett ökat antal informationsbesök. 
Till skillnad mot kontrollbesök får kontrolluppgifter inte inhämtas vid 
informationsbesök. Viljan att skicka kontrolluppgifter påverkas också av 
om landet får återrapportering på de kontrolluppgifter som skickas. I dag 
görs väldigt få återapporteringar. Under 2008 skickade Skatteverket 65 
återrapporteringar och tog emot 45.
 Den händelsestyrda tiden, dvs. tid som bl.a. kan utnyttjas till samverkan 
och handräckning, minskar totalt på Skatteverket och med över hälften på 
det internationella området mellan 2008 och 2009. Enligt huvudkontoret 
beror minskningen på att tiden inte har utnyttjats fullt ut av regionerna, 
medan man på regionerna upplever att det finns för lite flexibilitet och 
utrymme för egna initiativ på det internationella området. Skatteverket 
har en tydlig styrning av initiativverksamheten, som utgör ca 40 procent 
av den totala operativa tiden. Samtidigt har styrningen varit mindre tydlig 
när det gäller övrig operativ verksamhet. Detta medför en risk att man 
ute i organisationen gräver där man står vilket ibland inneburit att det 
internationella området har fått stå tillbaka för nationella aktiviteter och mål. 
I dag finns förslag om att fokusera mer på den totala operativa tiden, vilket 
skulle kunna gynna det internationella området.
5.5.3 Analys av nyttan med spontana kontrolluppgifter saknas
Det finns ingen övergripande analys eller utvärdering av nyttan av spontana 
kontrolluppgifter. Erfarenheter av kontroll av spontana kontrolluppgifter 
från Stockholmsregionen visar att uppgifterna har varit till nytta i kontrollen. 
Många spontana kontrolluppgifter som bedömts granskningsvärda granskas 
inte i dag och det saknas system för att få in aktuella uppgifter i den årliga 
taxeringen. Kompetensen att hantera spontana kontrolluppgifter bland 
handläggarna ute i regionerna är generellt låg, och på utlandsskattekontoren 
finns uppfattningen att kontrollen av spontana kontrolluppgifter borde 
koncentreras. 

61 RIKSREVISIONENInternationell skattekontroll
6 Samtidiga revisioner
Utöver de informationsverktyg som redogjorts för ovan innehåller 
informationsutbytet även möjligheter att genomföra samtidiga revisioner 
där två eller flera stater avtalar om att genomföra en granskning av en eller 
flera personer av gemensamt intresse. Man brukar dela in de samtidiga 
revisionerna i simultana revisioner som i huvudsak omfattar direkt skatt 
och multilaterala revisioner som kan omfatta samtliga skatteslag och som i 
huvudsak omfattar länderna i EU. Avsikten med samtidiga revisioner är att 
få fram bättre underlag eller information i en gränsöverskridande utredning. 
Det finns även möjligheter för en skattetjänsteman att närvara vid en 
skattutredning i annat land.
6.1 Multilaterala och simultana revisioner 
6.1.1 Multilaterala revisioner inom EU
Inom EU finns en programverksamhet med multilaterala revisioner som är 
indelad i fyra olika plattformar vars gemensamma syfte är att öka antalet 
multilaterala revisioner samt att höja kvaliteten på revisionerna. Sverige 
ingår i den s.k. nordiskbaltiska plattformen. Definitionen på multilateral 
revision inom EU är att minst två, men helst flera, medlemsstater deltar i 
revisionen.102 Under vissa förutsättningar kan även tredje land delta. Sverige 
samarbetar t.ex. i år för första gången med Ryssland i en multilateral revision 
på fiskeområdet. 
6.1.2 Hur initieras en multilateral revision?
Multilaterala revisioner kan initieras på flera olika sätt.103 Enligt 
utlandsskattekontoret i Malmö är det vanligast att man i en pågående 
revision i Sverige upptäcker att man inte kan lösa frågan själv, utan att man 
måste ta hjälp från andra länder. Normalt tar man först informella kontakter 
med de länder som är berörda innan en formell förfrågan skickas till EU. 
102 Skatteverket (2009), Handbok för internationell beskattning 2009.
103 Intervju med Utlandsskattekontoret i Malmö 2009-10-15.

62RIKSREVISIONEN Internationell skattekontroll
Den formella förfrågan skickas till Circa (Communication and Information 
Resource Center Administrator), som är en databas för administrativt 
samarbete inom EU. I denna databas finns en arbetsgrupp för multilaterala 
revisioner. Kommissionen gör sedan en bedömning om revisionen kan 
delfinansieras av EU. Ännu har man inte nekat finansiering till någon 
multilateral revision. EU står för alla rese- och traktamentskostnader i 
samband med multilaterala revisioner. 
 I Sverige finns två koordinatorer för multilaterala revisioner, en med ett 
strategiskt ansvar och en med ett operativt ansvar. Den operativt ansvarige 
koordinatorn är ofta med på det första mötet när Sverige är värd. Annars 
är det en bedömning från fall till fall utifrån hur erfarna revisorerna är. 
Utlandsskattekontoret framhåller vikten av att revisorerna känner till de 
regler som gäller för informationsutbytet eftersom det annars är lätt att 
man förstör en utredning. Mot bakgrund av detta har man på Skatteverket 
tagit fram en checklista till revisorerna om vad man ska tänka på när 
man upptäcker något som skulle kunna leda till en multilateral revision. 
Dessutom kan koordinatorn stötta revisorerna under resans gång. De 
revisorer som deltar i en multilateral revision får en fullmakt att agera 
behörig myndighet inom ramen för revisionen.
 EU kan även finansiera s.k. selection meetings. På ett selection meeting 
kan man tillsammans med andra länder diskutera en företeelse för att se om 
det är möjligt och av intresse att inleda en revision.
6.1.3 Simultana revisioner
Simultana revisioner förekommer i huvudsak med de nordiska länderna 
och utförs oftast med stöd av avtalen om handräckning mellan de nordiska 
länderna för vilka samtliga skatter ingår. I stor utsträckning handlar dessa 
revisioner om koncerninterna transaktioner. Enligt Skatteverket genomför 
man 5–8 simultana revisioner per år inom Norden. Resultaten av de 
nordiska simultana revisionerna rapporteras årligen till den nordiska 
compliancegruppen som ger rekommendationer och sammanfattning till 
det årliga mötet mellan de nordiska generaldirektörerna. 
6.1.4 Omfattning och effekter av samtidiga revisioner 
Både Skatteverket och kommissionen anser att samtidiga revisioner är ett 
bra sätt att jobba. Det är ett effektivt sätt att byta information samtidigt 
som det skapar kontakter med andra länders skattemyndigheter. Samtidigt 
är samtidiga revisioner relativt dyra och skapar en hel del administration. 
Samtidiga revisioner tar tid, oftast längre tid än en nationell revision. 

63 RIKSREVISIONENInternationell skattekontroll
Officiellt brukar man räkna med att en samtidig revision tar cirka ett år. Det 
finns enstaka revisioner som pågått i upp till tre år. 
Kraven på att de ska ge ett resultat är därför höga. Skatteverket bekräftar 
att samtidiga revisioner i dag ger ett bättre resultat än nationella revisioner. 
Med bättre i detta sammanhang menas att det är färre samtidiga kontroller 
som ger ett ”nollresultat” än nationella revisioner. 
 Inom EU har det genomförts totalt 154 multilaterala revisioner. Sverige 
har deltagit i 28 sedan 2003, av vilka Sverige har initierat 13. Detta placerar 
Sverige på en 3:e eller 4:e plats i antalet revisioner. I dag har Sverige 17 
multilaterala revisioner öppna, varav 9 är initierade av Sverige, och 3 
uteslutande avser direkt skatt. Jämfört med tidigare år är detta en viss 
ökning. De multilaterala revisionerna avspeglar i stor utsträckning Sveriges 
affärskontakter med andra länder. Sverige har t.ex. samarbetat flera gånger 
med Tyskland, Danmark och Finland.
 I syfte att öka antalet samtidiga revisioner försöker man från 
utlandsskattekontorens sida att stimulera regionerna att lyfta upp problem 
som kräver samarbete med andra länder. Samtidigt finns det precis som i 
övriga former av informationsutbyte en viss motsättning mellan behovet 
av att öka informationsutbytet med andra länder och nationella mål om 
genomströmningstider och kontrollresultat. I vissa samtidiga revisioner 
fungerar Sverige enbart som informationslämnare och revisionen leder 
inte till några skattemässiga höjningar i Sverige. I projektdirektiven på det 
internationella området har man därför på senare tid utökat målet om ett 
minskat skattefel i Sverige till att i viss utsträckning även omfatta andra 
länders skattefel. Enligt huvudkontoret har man även nyanserat de nationella 
målen för revisioner som kräver ett omfattande informationsutbyte.
6.2 Närvaro vid skatteutredning i annat land 
Närvaro vid skatteutredning i annat land kan ses som ett komplement till 
begäran om informationsutbyte. I jämförelse med informationsutbyte på 
begäran kan närvaro vid utredning i annat land ge större möjligheter till 
att påverka på djupet, omfattningen och tillförlitligheten av de uppgifter 
som tillförs utredningen i det egna landet.104 Förfarandet har aldrig varit 
särskilt vanligt och är enligt utlandsskattekontoren ännu mindre vanligt 
nu. På Skatteverket säger man att det rör sig om en handfull per år, och det 
vanligaste är att en svensk tjänsteman närvarar vid utredning i Danmark. 
EU finansierar inte närvaro vid skatteutredning i annat land. Enligt 
utlandsskattekontoren är det ekonomin som styr, vilket upplevs som en 
nackdel eftersom det är ett bra instrument för informationsutbyte.
104 Skatteverket (2009), Handledning för informationsutbytet med andra stater 2009.

64RIKSREVISIONEN Internationell skattekontroll
6.3 Sammanfattande iakttagelser 
Samtidiga revisioner är en effektiv form för informationsutbyte. Samtidigt 
som de kostar en hel del ger de överlag ett bättre resultat än nationella 
revisioner. Sverige är relativt aktivt jämfört med andra EU-länder när 
det gäller att ta initiativ till samtidiga revisioner. Sverige har även ett väl 
upparbetat samarbete med övriga nordiska länder för simultana revisioner.

65 RIKSREVISIONENInternationell skattekontroll
7 Skatteverkets utvecklingsinsatser
Under granskningens genomförande har Skatteverket tagit initiativ till flera 
utvecklingsinsatser avseende hanteringen av utländska kontrolluppgifter och 
möjligheterna att analysera och följa upp informationsutbytet. 
7.1.1 Utvecklingsuppdrag avseende utländska kontrolluppgifter
Skatteverkets huvudkontor gav i slutet av 2008 utlandsskattekontoren i 
uppdrag att utveckla ett maskinellt identifieringsstöd.105 Utvecklingen ingår 
som en del i en större utvecklingsinsats omfattande hela hanteringen av 
automatiska KU. Enligt beställningen ska det maskinella identifieringsstödet 
vara färdigt under hösten 2009. Skatteverket gör bedömningen att ca 50 
procent av alla automatiska KU ska kunna identifieras automatiskt med det 
nya identifieringsstödet. Utvecklingskostnaden uppgår till ca 1,5 miljoner 
kronor enligt uppgift från ansvariga på Skatteverkets huvudkontor.
7.1.2 Analysuppdrag avseende utländska kontrolluppgifter
Mot bakgrund av det växande antalet kontrolluppgifter och behovet av ökad 
kunskap om innehållet i utländska kontrolluppgifter gav huvudkontoret 
under hösten 2008 utlandsskattekontoret ett separat uppdrag att ta fram 
en analys av utländska kontrolluppgifter.106 Syftet är att skapa ökad kunskap 
om automatiska KU (både vad gäller fysiska och juridiska personer) och 
kontrolluppgifter enligt sparandedirektivet samt att få en bild av den totala 
mängden kontrolluppgifter. Dessutom ska analysen innehålla en bedömning 
av risken för skattefel avseende kontrolluppgifter på fysiska personer 
samt förbättringsförslag avseende urval och hantering av både fysiska och 
juridiska personer. Eftersom analys- och sökmöjligheterna är begränsade 
i Skatteverkets taxeringssystem överfördes under hösten 2008 ca 5 000 
identifierade kontrolluppgifter till en anpassad miljö (accessdatabas) för 
bearbetning. Enligt uppdragsbeskrivningen skulle analysen redovisas i juni 
2009. Viss fördröjning i arbetet gör att man nu bedömer slutdatum till april 
2010 efter att analysuppdraget utvidgats.
105 Beställning av utvecklingsinsats avseende hanteringen av automatiska kontrolluppgifter (OECD),  
 2008-10-13.
106 Skatteverket (2008), Uppdragsbeskrivning, analysuppdrag utländska kontrolluppgifter.

66RIKSREVISIONEN Internationell skattekontroll
7.1.3 Utvecklingsuppdrag avseende uppföljningen av informationsutbytet
Mot bakgrund av svårigheterna att ta fram uppföljningsinformation fick 
utlandsskattekontoret i Malmö, på uppdrag av huvudkontoret, i början 
av 2009 ansvar för ett utvecklingsuppdrag avseende uppföljningen av 
informationsutbytet.107 I uppdraget ingår att ta reda på uppföljningsbehovet 
inom informationsutbytet och hur uppföljningen ska presenteras. En rapport 
har tagits fram, och nu arbetar man på den tekniska lösningen som bl.a. 
innehåller konstruktionen av en databas som ska hantera alla ärenden inom 
direktskatt och mervärdesskatt. En av målsättningarna med databasen är att 
den ska kunna möta de krav på uppföljning som EU ställer. Databasen var 
tänkt att tas i drift under hösten 2009.
107 Inkommet mejl från Skatteverket 2009-09-01.

67 RIKSREVISIONENInternationell skattekontroll
8 Slutsatser och rekommendationer
8.1 Inledning
Skatteförvaltningar världen över blir mer och mer beroende av en förbättrad 
och utökad internationell samverkan för att klara skatteuppbörden. En 
viktig del i det internationella samarbetet är utbyte av information. En 
ökad användning av utländska kontrolluppgifter kan fylla luckor där 
Skatteverket saknar kontrollinformation och bidra till att minska skattefelet 
på det internationella området. Skatteverkets granskning av utländska 
kontrolluppgifter avseende fysiska personer har lett till stora höjningar av 
kapital- och inkomstskatten. Kunskap hos skattebetalarna om de verktyg 
som informationsutbytet erbjuder och att de används bidrar till att skapa 
en preventiv effekt. Skatteverkets egna analyser visar att skattefelet är lägre 
på områden där det finns utvecklade system för redovisning och kontroll, 
t.ex. i form av kontrolluppgifter, jämfört med områden där kontrolluppgifter 
saknas. För att klara av ett växande informationsutbyte krävs en systematisk 
och effektiv hantering, både av de kontrolluppgifter Sverige tar emot och de 
kontrolluppgifter Sverige skickar till andra länder.
 Regeringen har ett övergripande ansvar för skattekontrollen genom sitt 
arbete med underlag och initiativ till förändrad lagstiftning. Inom ramen 
för sitt uppdrag till Skatteverket att bedriva en effektiv skattekontroll har 
regeringen under en lång rad av år pekat ut informationsutbytet med andra 
länder som särskilt viktigt för att bekämpa skattefusk. Riksrevisionens 
granskning tar sin utgångspunkt i regeringens uppdrag till Skatteverket 
att bedriva en effektiv skattekontroll och ställer frågan om Skatteverkets 
informationsutbyte med andra länder på den direkta skattens område är 
effektivt.
 Riksrevisionen finner i sin granskning att Skatteverket har vidtagit 
ett flertal åtgärder för att utveckla organisationen mot en ökad 
internationalisering. För att koncentrera och förstärka den operativa 
hanteringen på det internationella området bildades under 2005 två 
utlandsskattekontor, ett i Stockholm och ett i Malmö, och granskningen av 
automatiska kontrolluppgifter avseende fysiska personer har koncentrerats 
till Skattekontoret i Östersund. 

68RIKSREVISIONEN Internationell skattekontroll
 Samtidigt som Skatteverket på ett gynnsamt sätt förstärkt det operativa 
arbetet på det internationella området kan Riksrevisionen konstatera att det 
finns betydande brister i Skatteverkets hantering av informationsutbytet. 
Detta har fått negativa konsekvenser för Skatteverkets förmåga att hantera 
ett växande informationsutbyte med andra länder. Till stor del beror 
bristerna på att utvecklingsarbetet avseende informationsutbytet har fått 
stå tillbaka under senare år och inte har hanterats på ett sammanhållet sätt. 
Riksrevisionen gör bedömningen att ineffektiviteten i informationsutbytet 
kan få allvarliga konsekvenser för Skatteverkets förmåga att upprätthålla 
informationsutbytets preventiva effekt och i förlängningen att säkra 
skatteintäkterna. 
8.2 Automatiska kontrolluppgifter läses inte in
Omfattande fördröjningar i inläsningen av automatiska kontrolluppgifter 
i Skatteverkets taxeringssystem minskar effektiviteten i Skatteverkets 
granskningsverksamhet och ökar risken att utländska kontrolluppgifter inte kan 
användas. Förseningarna bidrar även till att kontrolluppgifternas preventiva 
funktion minskar.
Utgångspunkten för hanteringen av utländska kontrolluppgifter måste, 
precis som för inhemska kontrolluppgifter, vara att de ska läsas in i 
taxeringssystemet så fort som möjligt för att på ett effektivt sätt kunna 
användas som underlag i granskningsverksamheten. Skatteverkets egna 
analyser visar att områden där det förekommer kontrolluppgifter har ett 
lägre skattefel än områden där det saknas. Skatteverkets möjligheter att 
använda kontrolluppgifterna minskar om de är mer än två år gamla. En 
kontrolluppgift avseende inkomståret 2007 kan, om den inte finns med i 
den ordinarie taxeringen 2008, bli föremål för omprövning t.o.m. utgången 
av 2009. Därefter måste omprövningen ske inom ramen för reglerna kring 
”eftertaxering”, och Skatteverket måste kunna visa att den skattskyldige 
lämnat en oriktig uppgift. 
 Riksrevisionen finner att det förekommer betydande fördröjningar 
i inläsningen av automatiska kontrolluppgifter från andra länder i 
Skatteverkets taxeringssystem. Av 33 OECD-filer med kontrolluppgifter som 
inkom under 2007–2009 har endast 10 lästs in i taxeringssystemet. De 
kontrolluppgifter som inkom inom ramen för EU:s sparandedirektiv under 
2008 och 2009 finns ännu inte tillgängliga i taxeringssystemet. Många 
uppgifter blir aldrig inlästa eller riskerar att bli för gamla för att kunna 
användas i taxeringen innan de läses in.

69 RIKSREVISIONENInternationell skattekontroll
8.3 Automatisk identifiering saknas
Avsaknaden av ett automatiskt identifieringssystem för utländska 
kontrolluppgifter gör att betydande resurser läggs på en omfattande och 
tidsödande manuell hantering. Med automatisk identifiering ökar möjligheterna 
till en rationell kontroll i nära anslutning till den årliga taxeringen.
Riksrevisionen kan konstatera att Skatteverkets identifiering av utländska 
kontrolluppgifter i dag tar stora manuella resurser i anspråk. I takt med att 
antalet automatiska kontrolluppgifter ökar, ökar behovet av rationalisering i 
form av automatisk identifiering. Med automatisk identifiering kan utländska 
kontrolluppgifter bli tillgängliga för granskning snabbare och i så nära 
anslutning till den ordinarie taxeringen som möjligt. Möjligheterna att på sikt 
kunna förtrycka eller upplysa om uppgifterna i den årliga deklarationen ökar 
med automatisk identifiering. En tidig identifiering ökar även möjligheterna 
att kontrolluppgifter från flera år kan hanteras samtidigt vilket förenklar 
hanteringen både för Skatteverket och för skattebetalarna. Mot bakgrund av 
de effektivitetsvinster som en automatisk identifiering skulle medföra anser 
Riksrevisionen att beräknad investeringskostnad om ca 1,5 miljoner kronor 
är att betrakta som låg. 
8.4 Många kontrolluppgifter granskas aldrig
I dag förekommer ingen systematisk granskning av utländska kontrolluppgifter 
avseende juridiska personer. 
Erfarenheter från Skatteverkets granskning av utländska kontrolluppgifter 
avseende fysiska personer visar att många kontrolluppgifter leder till stora 
höjningar i taxeringen. Som vi sett ovan leder dock fördröjd inläsning till 
att många kontrolluppgifter aldrig kommer till användning i kontrollen. 
Automatiska kontrolluppgifter avseende juridiska personer har använts 
framgångsrikt i enstaka kontrollprojekt, men det pågår inget systematiskt 
kontrollarbete. Det framgår dock att en stor del av kontrolluppgifterna 
saknar kontrollvärde. Ingen vet hur många automatiska kontrolluppgifter på 
företag som identifieras och kontrolleras i dag eller vilken nytta man har av 
uppgifterna. 

70RIKSREVISIONEN Internationell skattekontroll
8.5 Innehållet i utländska kontrolluppgifter är inte kartlagt
Omfattningen av och innehållet i inkommande utländska kontrolluppgifter är 
inte kartlagt. Bristande kunskap om innehållet i och omfattningen av utländska 
kontrolluppgifter minskar Skatteverkets möjligheter att bedöma risken för 
skattefel och hur stort kontrollbehovet är. 
Det finns i dag ingen kartläggning av det totala antalet automatiska 
kontrolluppgifter eller någon analys av innehållet i uppgifterna, vare sig för 
fysiska eller juridiska personer. Riksrevisionen instämmer i Skatteverkets 
bedömning att det finns ett stort behov av en kartläggning och analys av 
utländska kontrolluppgifter för att kunna bedöma risken för skattefel i olika 
delar av materialet och förbättra hanteringen. Nödvändiga kartläggningar 
och analyser försvåras dock av att Skatteverkets taxeringssystem inte lämpar 
sig för statistiska bearbetningar och att många uppgifter inte läses in. 
8.6 System för en effektiv uppföljning saknas
Avsaknaden av ett centralt ärendehanteringssystem gör att Skatteverket har 
begränsade möjligheter att klara av interna och externa krav på uppföljning av 
informationsutbytet. 
Skatteverket saknar i dag ett centralt uppföljningssystem för 
informationsutbytet. Skatteverkets taxeringssystem för automatiska 
kontrolluppgifter lämpar sig inte för statistiska bearbetningar och 
sökmöjligheterna är begränsade. Många automatiska kontrolluppgifter 
läses inte in. Skatteverkets diariesystem för registrering av spontana 
kontrolluppgifter och handräckningsärenden är inte tillförlitligt. Det går 
t.ex. inte att skilja på inkommande och utgående ärenden, vilket fått till 
följd att ett av utlandsskattekontoren slutat använda diariesystemet för 
att registrera inkommande ärenden. I dagsläget går det därför inte att 
få fram en heltäckande bild av vare sig det automatiska eller spontana 
informationsutbytet. Brister finns t.ex. rörande antalet inkommande 
kontrolluppgifter och handräckningsärenden och rörande uppföljning på 
”ländernivå” och ”ärendetyp” (avser ärendet företag eller fysisk person). 
Enligt Riksrevisionen innebär detta att Skatteverket har problem att på 
ett effektivt sätt möta ökande interna och externa krav på uppföljning och 
analyser av informationsutbytet. 

71 RIKSREVISIONENInternationell skattekontroll
8.7 Spontana kontrolluppgifter minskar
Låga incitament att skicka spontana kontrolluppgifter gör att antalet spontana 
kontrolluppgifter minskar under 2009.
Både OECD, EU-kommissionen och Skatteverket vill öka det spontana 
utbytet av information. Det finns dock tecken på att det spontana utbytet av 
kontrolluppgifter minskar under 2009.
 Till skillnad från det automatiska informationsutbytet bygger det 
spontana informationsutbytets utveckling i hög grad på initiativ av 
enskilda handläggare och revisorer. Incitamenten bland handläggarna att 
skicka spontana kontrolluppgifter och begära handräckning är generellt 
låga. Riksrevisionen finner i sin granskning flera förklaringar till detta. 
En förklaring är att det förekommer en målkonflikt mellan behovet av ett 
utökat informationsutbyte och nationella krav på genomströmningstider. 
Andra förklaringar till att det spontana informationsutbytet minskar är 
att kompetensen att hantera spontana kontrolluppgifter är låg ute på 
regionerna. Viljan att skicka kontrolluppgifter påverkas även av om landet 
får återrapportering på de kontrolluppgifter som skickas. I dag görs få 
återapporteringar. Dessutom upplevs de nya försöksblanketterna från 
EU som krångliga. Skatteverket har under 2009 styrt om resurser från 
kontrollen för att öka antalet informationsbesök. Vid informationsbesök 
får kontrolluppgifter inte inhämtas, vilket också kan förklara en del av 
minskningen av spontana KU. 
 Skatteverkets operativa verksamhet består till ca 40 procent av större 
insatser och riksprojekt med en tydlig styrning från huvudkontoret. När det 
gäller övrig löpande operativ verksamhet finns inte samma tydliga styrning. 
Riksrevisionen gör bedömningen att detta kan ha missgynnat det stundtals 
tidskrävande internationella arbetet till fördel för nationella aktiviteter och 
mål. ”Man gräver där man står”, som en person på huvudkontoret uttryckte 
det. Skatteverket har under 2009 dragit ned på den ”händelsestyrda 
tiden”, dvs. den tid som bl.a. kan utnyttjas till internationell samverkan och 
handräckning. Huvudkontoret förklarar minskningen mot bakgrund av att 
tiden inte har utnyttjats fullt ut av regionerna. På regionerna upplever man 
tvärtemot att det finns för lite flexibilitet och utrymme för egna initiativ. 

72RIKSREVISIONEN Internationell skattekontroll
8.8 Fördröjd it-utveckling
Utvecklingsarbetet avseende informationsutbytet har fått stå tillbaka under 
senare år, vilket gör att Skatteverket har problem att fullt ut och på ett effektivt 
sätt utnyttja de möjligheter som informationsutbytet erbjuder. Att hänskjuta 
utvecklingsinsatser till stora projekt som ska lösa ”allt” medför betydande risker 
att utvecklingsarbetet försenas.
Redan i Skattebasutredningen 2002 framhölls vikten av att Skatteverket 
utvecklar system för att kunna ta till vara den information man erhåller 
inom ramen för informationsutbytet. Även i de interna analyser från 
2004 som ledde fram till Skatteverkets omorganisation och bildandet 
av två utlandsskattekontor beskriver Skatteverket behovet av ett nytt 
ärendehanteringssystem för det internationella informationsutbytet. 
Kraven på förbättrad hantering, analys och uppföljning av utländska 
kontrolluppgifter specificeras sedan ytterligare i flera interna utredningar. 
Från och med 2006 läggs ansvaret för utvecklingen av hanteringen 
av utländska kontrolluppgifter i ”taxeringsförnyelsen”, ett omfattande 
projekt med en budget på 630 miljoner kronor vilket avser att förnya 
hela taxeringssystemet. I samband med detta gör Skatteverket också en 
detaljerad genomgång av hanteringen av utländska kontrolluppgifter och 
vilka brister och utvecklingsbehov som finns. Sedan 2009 ligger stora 
delar av utvecklingsarbetet i ”taxeringsförnyelsen” nere. Skatteverket har i 
stället lagt en separat beställning till Skatteverkets verksamhetsstöd på en 
utvecklingsinsats avseende hanteringen av utländska kontrolluppgifter. 
 Riksrevisionen ser som en förklaring till att Skatteverket inte 
kommit längre i utvecklingsarbetet att den praktiska hanteringen av 
informationsutbytet i dag är uppdelad på flera olika enheter på olika ställen 
inom organisationen och med olika geografisk placering. Omorganisationen 
förde även med sig att kompetens flyttade från huvudkontoret till 
utlandsskattekontoren. En företrädare på huvudkontoret konstaterar:
”Hanteringen av utländska kontrolluppgifter har förändrats i och med den nya 
organisationen. Tidigare satt alla inblandade nära varandra fysiskt medan det 
nu är utspritt på huvudkontoret, VE, utlandsskattekontoren och Skattekontoret i 
Östersund. Det är inte helt självklart vem som gör vad i dag.” 
Riksrevisionen gör bedömningen att Skatteverkets utspridda organisation 
där ansvaret och kompetensen för olika delar av hanteringen av 
utländska kontrolluppgifter är uppdelat på många händer har lett till att 
helhetsperspektivet blivit lidande och att problemen inte har blivit tillräckligt 
synliggjorda. Bristen på helhetsperspektiv har bidragit till fördröjningar av 

73 RIKSREVISIONENInternationell skattekontroll
nödvändiga utvecklingsinsatser och investeringar, såsom utvecklandet av ett 
automatsikt identifieringssystem och ett bättre systemstöd för analys och 
uppföljning.
8.9 Skatteverket har inlett ett utvecklingsarbete
Riksrevisionen ser positivt på Skatteverkets initiativ att utveckla hanteringen 
och uppföljningen av utländska kontrolluppgifter. Om utvecklingsinsatserna 
genomförs kommer de att förbättra förutsättningarna för ett effektivt 
informationsutbyte med andra länder.
8.10 Riksrevisionens rekommendationer
Mot bakgrund av de iakttagelser och slutsatser som redovisats ovan lämnar 
Riksrevisionen följande rekommendationer.
 Gör informationsutbytet till ett prioriterat utvecklingsområde
En av Riksrevisionens övergripande slutsatser är att utvecklingsarbetet 
avseende informationsutbytet inte bedrivits på ett sammanhållet sätt och 
har fått stå tillbaka på senare år. Detta har bidragit till en ineffektiv hantering 
av utländska kontrolluppgifter. Mot bakgrund av de risker detta medför i 
form av ett ökat skattefel och minskad preventiv effekt bör Skatteverket 
göra informationsutbytet till ett prioriterat utvecklingsområde. I detta 
ingår att se över såväl tekniska behov som organisatoriska problem och 
kompetensfrågor. 
 Förbättra ärendehanteringen av automatiska kontrolluppgifter
Skatteverket bör skyndsamt förbättra sitt ärendehanteringssystem för 
automatiska kontrolluppgifter. Ett nytt ärendehanteringssystem måste 
kunna läsa in automatiska kontrolluppgifter i olika format och klara av 
att automatsikt identifiera en del av uppgifterna. Givet den relativt låga 
investeringskostnaden borde ett automatiskt identifieringssystem redan varit 
på plats. En förbättrad inläsning och identifiering gör att kontrolluppgifterna 
kan bli tillgängliga för granskning snabbare. Ett nytt ärendehanteringssystem 
måste även kunna tillfredsställa behovet av statistik och analys. 

74RIKSREVISIONEN Internationell skattekontroll
 Förbättra uppföljningen av informationsutbytet
Riksrevisionen kan konstatera att Skatteverket saknar ett centralt 
uppföljningssystem för informationsutbytet. Många automatiska 
kontrolluppgifter läses inte in i taxeringssystemet, och Skatteverkets 
diariesystem för registrering av spontant informationsutbyte och 
handräckning är inte tillförlitligt. I dag går det därför inte att få fram en 
heltäckande bild av informationsutbytet. För att förbättra uppföljningen 
av informationsutbytet har Skatteverket nyligen kartlagt behovet av 
uppföljningsinformation. Det är angeläget att Skatteverket snabbt tar fram 
en teknisk lösning för att kunna tillfredsställa de behov av uppföljning som 
identifierats i kartläggningen.
 Kartlägg innehållet i utländska kontrolluppgifter
Det är viktigt att Skatteverket kartlägger det totala antalet automatiska 
kontrolluppgifter som kommer in och analyserar innehållet i uppgifterna. En 
analys är nödvändig för att kunna bedöma risken för skattefel i olika delar av 
materialet och kunna fatta beslut om hur uppgifterna ska hanteras. Om det 
stämmer att vissa kontrolluppgifter avseende juridiska personer inte tillför 
kontrollen någon ny information bör Skatteverket fatta ett principbeslut om 
att dessa uppgifter inte ska användas.
 Öka fokus på den totala operativa tiden
Skatteverkets operativa verksamhet består till ca 40 procent av större 
insatser och riksprojekt med en tydlig styrning från huvudkontoret. När 
det gäller övrig löpande operativ verksamhet finns inte samma tydliga 
styrning vilket kan ha missgynnat det internationella området till fördel för 
nationella aktiviteter och mål. Riksrevisionen menar att ett ökat fokus på 
den totala operativa tiden kan gynna det internationella området och stärka 
incitamenten för ett ökat spontant informationsutbyte.

75 RIKSREVISIONENInternationell skattekontroll
 Referenser
 Litteratur
Gustafsson Myslinski, U (2008), ”Sveriges informationsutbytesavtal med 
Isle of Man”, Skattenytt, vol. 4, s. 185.
OECD (2006), Manual on the Implementation of Exchange of Information 
Provisions for Tax Purposes.
Keen, M och J Ligthart (2006) , ”Information Sharing and International 
Taxation: A Primer”, International Tax and Public Finance, vol. 13, s. 81–110.
Rehnberg, U, J Olsson (2009), ”Skattefrågor under det svenska 
ordförandeskapet i EU”, Skattenytt, s. 619.
Spencer, D (2006),”Exchange of Tax Information”, Accountancy, business and 
the Public Interest, vol. 5, s. 87–94.
 Riksdag och regering
Lag (2001:1227) om självdeklarationer och kontrolluppgifter.
Regeringens proposition 2009/10:1 Budgetpropositionen för 2010.
Regeringens proposition 2008/09:1 Budgetpropositionen för 2009.
Regeringens proposition 2007/08:1 Budgetpropositionen för 2008.
Regeringens proposition 2007/08:100 2008 års ekonomiska vårproposition.
Regeringens proposition 2006/07:1 Budgetproposition för 2007.
Regeringens proposition 1995/96:220 Lag om statsbudgeten.
Regleringsbrev för budgetåret 2009 avseende Skatteverket, 2008-12-19.
Riksdagsskrivelse 2008/09:87.
Riksdagsskrivelse 2007/08:260.
Riksdagsskrivelse 2007/08:259.

76RIKSREVISIONEN Internationell skattekontroll
Riksdagsskrivelse 2007/08:34.
Riksdagsskrivelse 1996/97:27.
Riksdagens betänkande 2008/09:SkU1.
Riksdagens betänkande 2007/08:FiU20.
Riksdagens betänkande 2007/08:SkU1.
Riksdagens betänkande 1996/97:KU3.
Skatteutskottets yttrande 2007/08:SkU1y.
 EG-lagstiftning
Rådets förordning 2003/1798/EG om administrativt samarbete om 
mervärdesskatter.
Rådets direktiv 2004/56/EG av den 21 april 2004 om ändring av direktiv 
77/799/EEG om ömsesidigt bistånd av medlemsstaternas behöriga 
myndigheter i fråga om direkt beskattning, vissa punktskatter och skatter på 
försäkringspremier.
Rådets direktiv 2004/106/EG av den 16 november 2004 om ändring av 
direktiv 77/799/EEG om ömsesidigt bistånd av medlemsstaternas behöriga 
myndigheter i fråga om direkt beskattning, vissa punktskatter och skatter 
på försäkringspremier samt direktiv 92/12/EEG om allmänna regler för 
punktskattepliktiga varor och om innehav, flyttning och övervakning av 
sådana varor.
Rådets förordning 2004/2073/EG om administrativt samarbete om 
punktskatter.
Rådets direktiv 2006/98/EG av den 20 november 2006 om anpassning 
av vissa direktiv rörande beskattning med anledning av Bulgariens och 
Rumäniens anslutning.
 Skatteverket
Skatteverket (2009), Beslut avseende uppföljning och inrapportering av uppgifter 
om informationsutbyte med andra länder.
Skatteverket (2009), Handledning för informationsutbytet med andra stater 
2009.
Skatteverket (2009), Handledning för internationell beskattning 2009.

77 RIKSREVISIONENInternationell skattekontroll
Skatteverket (2008), Arbetsbeskrivning för automatiska KU från utlandet.
Skatteverket (2008), Beställning av utvecklingsinsats avseende hanteringen av 
automatiska kontrolluppgifter (OECD).
Skatteverket (2008), Förstudierapport, KU-utland, version 1.0.
Skatteverket (2008), Kontroll av spontana kontrolluppgifter från utlandet 
inkomna till region Stockholm under 2007.
Skatteverket (2008), Kontrolluppgifter – En inventering av kunskapsbehov.
Skatteverket (2008), Mätning av Skatteverkets effekter på dess omgivning: 
Ett diskussionsunderlag och hjälpmedel för såväl beslutsfattare som utförare av 
effektmätningar, SKV Rapport 2008:2.
Skatteverket (2008), Skattefelskarta för Sverige: Hur togs den fram och hur kan 
den användas?, SKV Rapport 2008:1.
Skatteverket (2008), UtlandsKU – statistik.
Skatteverket (2008), Uppdragsbeskrivning – samordningsansvar för gemensam 
insats i riksplanen.
Skatteverket (2008), Sparandedirektivet 2007.
Skatteverket (2008), Uppdragsbeskrivning, analysuppdrag utländska 
kontrolluppgifter.
Skatteverket (2008), Årsredovisning för Skatteverket 2008.
Skatteverket (2008), Övergripande rapportering till 2012.
Skatteverket (2007), Kontroll av spontana kontrolluppgifter från utlandet 
inkomna till region Stockholm under 2006.
Skatteverket (2007), UtlandsKU.
Skatteverket (2006), Kontroll av spontana kontrolluppgifter från utlandet 
inkomna till region Stockholm under 2005.
Skatteverket (2004), Slutrapport från arbetsgruppen ”Skatt utan gränser”.
Skatteverket (2004), Utvärdering av utlandsKU, försöksverksamhet i region 
Gävle och Östersund.
Skatteverket (2004), Ärendestödssystem för internationellt informationsutbyte, 
Förstudierapport. 
Skatteverket, Utlandsskattekontorets hantering av inkommande spontana 
kontrolluppgifter.

78RIKSREVISIONEN Internationell skattekontroll
 Övriga källor
Direktiv 2000:51, Internationaliseringens betydelse för svenska skattebaser och 
framtida skattestruktur. 
Finansdepartementet (2009), Faktapromemoria 2008/09:FPM71,  
Ändringar i sparandedirektivet.
Finansdepartementet (2009), Faktapromemoria 2008/09:FPM121,  
Nytt handräckningsdirektiv. 
Nordens hemsida 2009-11-09.
OECD:s hemsida 2009-09-25.
SOU 2002:47 Våra skatter?
U.S. Department of the Treasury, Office of Tax Policy (2006),  
”A Comprehensive Strategy for Reducing the Tax Gap”.
 Intervjuförteckning samt uppgifter via e-post
Skatteverkets huvudkontor, 2008-08-27.
Skatteverkets huvudkontor, 2008-08-28.
Skatteverkets huvudkontor, e-post, 2009-09-01.
Skatteverkets huvudkontor, 2009-09-02. 
Skatteverkets utlandsskattekontor i Malmö, 2008-06-26.
Skatteverkets utlandsskattekontor i Malmö, 2009-10-15.
Skatteverkets utlandsskattekontor i Stockholm, 2009-09-21.
Skatteverkets utlandsskattekontor i Stockholm, e-post, 2009-10-30.
Skatteverkets verksamhetsstödsavdelning, 2008-08-27.
Skatteverkets verksamhetsstödsavdelning, e-post, 2009-11-03.
Skatteverkets Skattekontor i Östersund, 2008-06-13.
Skattekontoret i Östersund, e-post, 2009-08-28.
Skattekontoret i Östersund, e-post, 2009-09-21.
Skattekontoret i Östersund, e-post, 2009-11-03.

79 RIKSREVISIONENInternationell skattekontroll
Bilaga 1 Termer och begrepp
 CCN-mail
Ett skyddat internetbaserat system för att skicka kontrolluppgifter mellan 
EU:s medlemsländer.
 Direkt skatt
Skatter som utgår på inkomster och förmögenheter. De främsta exemplen 
i Sverige är den statliga och kommunala inkomstskatten såväl på 
förvärvsinkomster som på kapitalinkomster.
 Handräckning
Handräckning på det internationella området bygger på internationella 
överenskommelser och omfattar i första hand utbyte av information för 
skatteutredningar, handräckning för indrivning av skatt och andra åtgärder, 
såsom delgivning av handlingar.
 Identifiering
Identifieringen innebär att Skatteverket tar reda på vilken person eller vilket 
företag kontrolluppgiften avser.
 Indirekt skatt
Med indirekta skatter avses sådana skatter som utgår vid omsättning av 
varor och tjänster. Till denna grupp hör mervärdesskatten och punktskatter, 
som skatterna på exempelvis alkohol och tobak.

80RIKSREVISIONEN Internationell skattekontroll
 Informationsbesök
Informationsbesök är sedan 2007 ett nytt arbetssätt på Skatteverket som 
innebär att Skatteverket besöker företag för att ge information. Syftet med 
informationsbesöken är att öka Skatteverkets synlighet hos företagen för 
att öka förtroendet för Skatteverket. Informationsbesök kan ske både på 
Skatteverkets och på företagens initiativ. Till skillnad mot ett kontrollbesök 
kan kontrolluppgifter inte inhämtas vid ett informationsbesök. 
 Initiativverksamheten
Av Skatteverkets totala operativa verksamhet består ca 40 procent 
av initiativverksamheten. Initiativverksamheten planeras utifrån ett 
riksperspektiv där det finns ett behov av tydlig styrning, t.ex. när det gäller 
enhetlighet beträffande metod och rättslig tillämpning.
 Källskatt
Med källskatt avses en skatt som betalas vid källan, dvs. direkt när 
inkomsten uppkommer. Exempel på detta är när arbetsgivare gör avdrag för 
preliminär skatt på lönen.
 LT
Skatteverkets lokala taxeringssystem.
 Riksprojekt
Riksprojekt är en del av Skatteverkets initiativverksamhet.
 Skattebas
Ett sätt att dela in skatterna är att utgå från den bas som ligger till grund för 
skatteuttaget - arbete, kapital och konsumtion/insatsvaror.
 Skattefel
Med skattefel avses skillnaden mellan den teoretiskt riktiga skatten och 
fastställd skatt. Skattefelet är alltså skillnaden mellan den skatt som skulle 
ha blivit fastställd - om alla skattebetalare redovisade alla sina verksamheter 
och transaktioner korrekt – och den skatt som i praktiken fastställs.

81 RIKSREVISIONENInternationell skattekontroll
 Skattesubjekt
Med skattesubjekt avses den som är skattskyldig, dvs. den som har att 
erlägga skatten och är formellt betalningsskyldig.
 Skrivbordskontroll
Med skrivbordskontroll avses normalt kontroll som sker med hjälp av de 
uppgifter som kan inhämtas i Skatteverkets beskattningsdatabas. 
 Teoretisk skatt
Den skatt som skulle ha blivit fastställd om alla skattebetalare redovisade 
alla sina verksamheter och transaktioner korrekt.

82RIKSREVISIONEN Internationell skattekontroll

83 RIKSREVISIONENInternationell skattekontroll

