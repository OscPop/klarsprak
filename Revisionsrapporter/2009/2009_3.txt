Riksrevisionen logotyp.
RiR 2009:3Skatteuppskov

Regeringens redovisning av bostadsuppskov 
och pensionssparavdrag 



ISBN 198 91 7086 174 1RiR 2009:3Tryck: Riksdagstryckeriet, Stockholm 2009

Till RegeringenFinansdepartementetDatum: 2009-03-24Dnr: 31-2008-0076
Skatteuppskov 

– Regeringens redovisning av bostadsuppskov och pensionssparavdrag

Riksrevisionen har granskat hur regeringen redovisar och bedömer vissa 
skatteuppskov. Resultatet av granskningen redovisas i denna granskningsrapport. 
Företrädare för Regeringskansliet och Skatteverket har fått tillfälle att 
faktagranska och i övrigt lämna synpunkter på utkast till rapport. 
Rapporten överlämnas till regeringen i enlighet med 9 § lagen 
(2002:1022) om revision av statlig verksamhet m.m. Rapporten överlämnas 
samtidigt till Riksrevisionens styrelse. 
Rapporten innehåller slutsatser och rekommendationer som avser 
regeringen. Riksrevisionen kommer att följa upp granskningen. 
Riksrevisor Eva Lindström har beslutat i detta ärende. Revisionsledare 
Anneli Josefsson har varit föredragande. Revisionsråd Tomas Nordström har 
medverkat vid den slutliga handläggningen. 
Eva LindströmAnneli JosefssonFör kännedom:
Skatteverket

Innehåll

Sammanfattning 5

1 Inledning 13
1.1 Motiv för granskning 13
1.2 Revisionsfråga och bedömningskriterier 16
1.3 Granskningens genomförande 16
1.4 Avgränsningar 17
1.5 Rapportens disposition 17

2 Skatteuppskovens syfte och utveckling 19
2.1 Är uppskjuten beskattning en subvention? 19
2.2 Uppskov med kapitalvinstskatt vid bostadsförsäljning 20
2.3 Uppskov med inkomstskatt på pensionssparande 25

3 Regeringens redovisning av skatteuppskovens 
offentligfinansiella effekter 29
3.1 Uppskjuten beskattning resulterar i en (osäker) skattefordran 29
3.2 Förändringar i skatteuppskov och budgetens ettårsperspektiv 32
3.3 Skatteutgiftsredovisningen ger begränsad information 36

4 Långa skatteuppskov och internationella risker 39
4.1 Lång tidshorisont innebär ett stort mått av osäkerhet 39
4.2 Anpassning av skatteuppskoven till EG-rätt 42

5 Bedömningar av skatteuppskovens effekter och måluppfyllelse 49
5.1 Begränsad redovisning av fördelningsanalyser 50
5.2 Ingen redovisning av konsekvenser för enskilda medborgare 52
5.3 Uppskovens måluppfyllelse har inte utvärderats 54

6 Riksrevisionens slutsatser och rekommendationer 59
6.1 Offentligfinansiella effekter med fokus på kort sikt 59
6.2 Långa uppskov i en internationell värld innebär dubbel osäkerhet 62
6.3 Regeringen redovisar ett begränsat urval av konsekvensbedömningar 63
6.4 Oklart om skatteuppskov är effektiva instrument 65
6.5 Riksrevisionens rekommendationer 67

7 Referenser 69

Bilaga 1. Granskade regeländringar 75



SammanfattningEkonomiska stöd till medborgare och företag som ges genom skattesystemet 
i form av avdrag, undantag, nedsättningar av skatter brukar benämnas 
skatteutgifter. 
Inom dagens skattesystem finns ett antal skatteutgifter som ger skattebetalare 
möjlighet att skjuta upp beskattningen till en framtida tidpunkt, så 
kallade skatteuppskov. Två av de finansiellt största skatteuppskoven utgörs 
av uppskovet med att betala kapitalvinst vid försäljning av privatbostad (bostadsuppskovet) 
samt av privatpersoners skatteavdrag för pensionssparande 
(pensionssparavdraget). Syftet med båda dessa uppskov har i huvudsak varit 
att förbättra rörligheten på bostadsmarknaden respektive att stimulera till ett 
privat pensionssparande. 
Skatteuppskov skiljer sig från andra skatteutgifter genom att de så 
småningom ska återföras till beskattning. För både bostadsuppskovet och 
pensionssparavdraget tar det vanligtvis lång tid innan detta sker. Många 
börjar pensionsspara ganska tidigt i livet och kommer inte att kunna ta ut 
sina pengar förrän långt senare. Detsamma gäller för bostadsuppskovet där 
bostadsägarna inte ska behöva betala kapitalvinstskatt förrän de säljer sin 
sista ägda bostad. 
De långa tidsperioderna har resulterat i en växande stock av skatteuppskov. 
Olika uppskattningar indikerar att de ackumulerade skatteuppskoven 
av både bostadsuppskovet och pensionssparavdraget sammantaget uppgår 
till cirka 600–700 miljarder kronor. Med dagens skattesatser innebär detta 
utestående skatter på omkring 170–200 miljarder kronor. Om skatteuppskoven 
inte återförs till beskattning riskerar staten därmed att förlora stora skatteintäkter. 
Denna risk ökar i takt med den pågående internationaliseringen.
Skatteuppskovens konstruktion innebär också en större osäkerhet för 
enskilda jämfört med andra stöd genom skattesystemet. Detta beror på att 
skatteuppskov inte innebär att man får uppskov med en viss skattebetalning 
eller ett visst skattebelopp utan med att ta upp en viss inkomst till beskattning. 
Om skattereglerna ändras under den tid som uppskovet är utestående, 
kan detta få stora ekonomiska effekter för enskilda med uppskov. 
Trots de risker och problem som är förknippade med långa, tidsobestämda 
skatteuppskov finns det få regler kring hur skatteuppskov bör hanteras i 
den statliga budgetprocessen. Det finns också väldigt lite information och 
kunskap kring skatteuppskovens effektivitet och hur de egentligen påverkar 
de offentliga finanserna. 

Mot denna bakgrund har Riksrevisionen genomfört en granskning av 
regeringens redovisning och bedömning av skatteuppskoven. Granskningen 
har utgått från följande övergripande revisionsfråga:
Ger regeringen en tydlig och fullständig redovisning och bedömning av skatteuppskoven 
och de risker och effekter som är förknippade med dem?
För att regeringens redovisning och bedömning av skatteuppskov ska vara 
tydliga och fullständiga krävs att uppskoven synliggörs och att de underlag 
som presenteras är begripliga. En viktig utgångspunkt är då att skatteuppskovens 
ackumulerade belopp och framtida utveckling går att utläsa. Vidare 
bör regeländringar som rör uppskoven konsekvensbedömas. Skatteuppskovens 
långa löptider innebär dessutom att det är viktigt att redovisa och 
bedöma deras effekter i ett längre tidsperspektiv än det som normalt ges i 
budgetredovisningen. 
Riksrevisionens slutsatser 
Oklara beräknings- och finansieringsprinciper och fokus på kort sikt

Trots att de båda uppskoven omfattar stora belopp är det överraskande svårt 
att få någon information om skatteuppskovens storlek och utveckling i den 
redovisning som regeringen lämnar till riksdagen. De bedömningar som 
regeringen redovisar rör i huvudsak offentligfinansiella effekter till följd av 
regeländringar av skatteuppskoven. Redovisningen avser i första hand de 
offentligfinansiella effekterna för de närmaste budgetåren. I beräkningarna 
behandlas skatteuppskoven i allt väsentligt som om det vore fråga om permanenta 
nedsättningar av skatten. Denna frånvaro av långsiktighet innebär 
att regeringens redovisning och bedömning av skatteuppskoven blir ofullständig. 
Problemet med att inte ha ett tillräckligt långt tidperspektiv vid beräkningar 
av offentligfinansiella effekter till följd av regeländringar som rör 
skatteuppskoven skapar även oklarhet kring vilka finansieringsprinciper som 
gäller när förändringar i skatteuppskov finansierar andra åtgärder. 
Begränsningar av skatteuppskoven har i många fall använts för att 
finansiera permanenta skatteförändringar, vilket innebär att finansieringen 
inte blir robust på lång sikt. Detta kan exemplifieras av hur fastighetsskattereformen 
och avskaffandet av förmögenhetsskatten finansierades. Båda 
dessa reformer innebar ett permanent slopande av två skatter, vilka till stor 
del finansierades genom begränsningar i bostadsuppskovet och pensionssparavdraget. 

Vid utvidgningar av skatteuppskov har det å andra sidan förekommit att 
regeringen beräknat finansieringsbehovet till följd av utvidgningen som den 
tillkommande skattekredit som utvidgningen medfört. Bostadsuppskovssystemets 
utvidgning till att gälla inom hela EES-området som nyligen införts 
har beräknats och finansierats på detta sätt. Därmed tycks regeringen, i vissa 
fall, utgå från olika finansieringsprinciper beroende på om skatteuppskoven 
begränsas eller om de utvidgas. Förutom att detta kan innebära en risk för 
budgetdisciplinen skapar det även en oklarhet kring vad som egentligen gäller, 
något som inte är bra för transparensen och tydligheten i redovisningen. 
EG-anpassning och ökad internationell rörlighet ökar risken för 
skatteförluster

Både bostadsuppskovet och pensionssparavdraget har anpassats till EG-
rätten genom att möjligheten att få bostadsuppskov och pensionssparavdrag 
utvidgats till att gälla inom hela EES-området och inte som tidigare 
bara inom Sveriges gränser. Några alternativa lösningar till en utvidgning 
av uppskovssystemen har inte utretts eller presenterats av regeringen i de 
förarbeten som föregick utvidgningarna. 
Utvidgningarna har inneburit att regelverket blivit mer komplicerat och 
svårkontrollerat. Det finns därför en stor risk att de utestående skattekrediter 
som följer av EES-uppskoven omvandlas till permanenta skatteavdrag. 
Denna risk gäller inte bara nytillkomna skatteuppskov utan kan även drabba 
uppskov som upparbetats sedan flera decennier tillbaka. 
Av detta skäl har de begränsningar av uppskoven som nyligen införts 
även motiverats med att de ska bidra till att säkerställa framtida skatteintäkter. 
Med tanke på uppskovens långa tidshorisont och att det redan finns 
en stor stock av utestående uppskov kommer det sannolikt att ta tid innan 
dessa och eventuella framtida begränsningar får avsedd effekt. Regeringen 
har inte lämnat någon bedömning i frågan. 
En ökad rörlighet kan även innebära att det blir vanligare att svenskar 
väljer att pensionera sig utomlands. I ett sådant fall kan Sveriges skatteavtal 
med andra länder bli ett allt större problem. I skatteavtalen har Sverige nämligen 
i stor utsträckning avstått från beskattningsrätten till pensionsutbetalningar 
i samband med utflyttning. Trots att problemet har varit känt sedan 
lång tid tillbaka finns inte någon bedömning av hur stort det kan vara. Även 
om det kanske inte rör sig om så stora belopp kan förtroendet för skattesystemet 
påverkas negativt om det här uppstår en möjlighet att undgå beskattning, 
oavsett om denna möjlighet beror på luckor i skatteavtal, lagstiftning 
eller skattekontroll. 

Konsekvensbedömningar med fokus på fördelning och reformpaket

Generellt har regeringen inte fört några resonemang kring skatteuppskovens 
långsiktiga effekter i samband med regeländringar som rör uppskoven. De 
konsekvensbedömningar som regeringen redovisat har i stället i huvudsak 
varit inriktade mot att bedöma förslagens fördelningseffekter. På senare tid 
har regeringen även börjat redovisa jämställdhetsanalyser med anledning av 
förslagen. Redovisningen har dock i de flesta fall varit mycket kortfattad. 
Vid de senaste begränsningarna av skatteuppskoven i samband med 
fastighetsskattereformen och avskaffandet av förmögenhetsskatten har regeringen 
dessutom valt att redovisa effekterna av reformpaketen som helhet. 
Därmed är det inte möjligt att utläsa fördelningseffekterna av de begränsningar 
som införts för de båda skatteuppskoven. 
Uppskjuten beskattning innebär att redan tagna beslut påverkas retroaktivt 
vid regeländringar på ett sätt som inte har någon motsvarighet vid direkt 
beskattning. Detta beror på att skatteuppskov innebär att man får uppskov 
med att ta upp en viss inkomst till beskattning och inte med att betala ett 
visst skattebelopp. Det faktum att lagstiftaren när som helst kan ändra 
reglerna kring uppskoven genom att till exempel ändra skattesatser och 
skattebaser, införa beloppstak med mera kan därmed få stora ekonomiska 
effekter för medborgare med uppskov. Den ekonomiska risk som uppskjuten 
beskattning därmed innebär för enskilda skattebetalare har inte redovisats 
eller bedömts av regeringen. Sådana resonemang skulle bidra till en mer 
fullständig bild av den samhällsekonomiska kostnaden för uppskoven. 
Det finns förstås en begränsning i hur utförliga konsekvensbedömningar 
som är möjliga att redovisa, men det urval som regeringen gjort har fått till 
följd att bedömningarna i många fall blivit så kortfattade att de är på gränsen 
till intetsägande. Analyserna hade i de flesta fall tjänat på att sättas in i ett 
större sammanhang. 
Ingen utvärdering av skatteuppskovens effektivitet 

I 2008 års ekonomiska vårproposition presenterade regeringen ett antal riktlinjer 
för skattepolitiken. Till stor del bygger riktlinjerna på de principer om 
likformiga och enhetliga skatteregler som det svenska skattesystemet vilat 
på sedan skattereformen 1990–1991. Riktlinjerna har godkänts av riksdagen. 
Svårigheten med att utforma riktlinjer för skattesystemet är dock att det 
finns risk för målkonflikt i de fall då skattesystemet används för att påverka 
beteenden genom särregler i skattesystemet. Denna målkonflikt är särskilt 
tydlig när det gäller de två skatteuppskoven. Skatteuppskoven innebär per 
definition avsteg från principen om att skattereglerna bör vara generella och 
enhetliga. Den senaste tidens regeländringar (både utvidgningar och be

gränsningar) har inte förändrat detta. Regeländringarna har snarare bidragit 
till att regelverket kring skatteuppskoven blivit mer komplicerat. Detta beror 
på att skatteuppskoven numera ska uppfylla EG-rättens krav på att de inte 
får vara diskriminerande i gränsöverskridande situationer samtidigt som de 
även ska uppfylla sina ursprungliga syften. Regeringen har emellertid inte 
utvärderat vare sig uppskovens effektivitet eller hur de står sig mot alternativa 
åtgärder. Vi vet därför inte hur väl uppskoven fungerar i dag eller om de 
är värda sina kostnader. 
Riksrevisionens rekommendationerMot bakgrund av de iakttagelser och slutsatser som redovisats ovan lämnar 
Riksrevisionen följande rekommendationer: 
Utveckla normeringen av hur skatteuppskov bör redovisas

Riksrevisionen vill uppmärksamma riksdagen på att skatteuppskoven är 
exempel på tillgångar där normering saknas i staten. Enligt Riksrevisionen 
bör normeringen utvecklas för hur skatteuppskov redovisas i Årsredovisning 
för staten. Därutöver bör regeringen utveckla sin information om skatteuppskoven 
i andra offentliga dokument. Detta gäller både hur redan utestående 
skatteuppskov värderas och bedömningar av uppskovens utveckling framöver. 
Skatteutgiftsredovisningen skulle kunna utnyttjas bättre för detta ändamål. 
Om en mer utförlig redovisning av den offentliga sektorns ekonomiska 
ställning införs kan en bedömning av skatteuppskoven även övervägas i 
anslutning till en sådan redovisning. 
Utveckla transparenta beräknings- och finansieringsprinciper

Regeringen bör utveckla transparenta principer för hur regeländringar som 
rör skatteuppskov ska beräknas och när regeländringar som rör skatteuppskov 
kan användas för finansiering av andra åtgärder. Detta är särskilt viktigt 
med tanke på att regeringen och riksdagen har uttalat att skatteuppskov 
inom inkomstbeskattningen på sikt bör undvikas. Fler begränsningar av 
skatteuppskoven kan därmed komma att införas. 
Noga följa hur skatteuppskoven utvecklas

Det finns en risk att skatteuppskovens geografiska utvidgning innebär 
möjligheter till skatteplanering och skattearbitrage som skattekontrollen 

inte förmår hantera. Eftersom det handlar om stora skatteintäkter som kan 
gå förlorade bör regeringen noga följa utvecklingen på detta område. Detta 
gäller även den risk som Sveriges dubbelbeskattningsavtal med andra länder 
utgör för möjligheten att återfå skattekrediter kopplade till pensionssparavdraget 
när personer flyttar ut från Sverige. Det är här viktigt med ett helhetsperspektiv 
och att regeringen har beredskap för att genomföra nödvändiga 
regeländringar eller se över rådande dubbelbeskattningsavtal. 
Utvärdera skatteuppskovens måluppfyllelse

Regeringen har inte utvärderat om bostadsuppskovet bidrar till en minskad 
inlåsning på bostadsmarknaden eller om pensionssparavdraget leder till ett 
optimalt privat pensionssparande. De risker och osäkerheter som skatteuppskoven 
medför innebär dock att det är extra viktigt att de också utvärderas på 
ett effektivt sätt och att de även ställs emot alternativa åtgärder för att uppnå 
samma mål. En utvärdering och eventuell omprövning av skatteuppskoven 
är också viktig ur ett systemvårdande perspektiv. Även skatteregler som tidigare 
har betraktats som effektiva kan med tiden och till följd av omvärldsförändringar 
komma att undergräva skattesystemets effektivitet och legitimitet. 

1 InledningFörutom att skatter är helt avgörande för finansiering av den offentliga 
sektorns utgifter rymmer skattesystemet också flera andra syften och mål. 
Skattesystemet används till exempel för att omfördela inkomster mellan 
individer, för att uppnå traditionella stabiliseringspolitiska mål såsom full 
sysselsättning och för att påverka resursfördelningen1 i ekonomin i viss 
riktning. Skattesystemet används även för att stödja vissa verksamheter eller 
skattebetalare. 
Ekonomiska stöd till medborgare och företag genom skattesystemet ges 
i form av avdrag, undantag, nedsättningar av skatten med mera. I ett fiskalt 
perspektiv kan dessa jämställas med direkta stöd som ges på statsbudgetens 
utgiftssida eftersom de har samma effekt på budgetsaldot. Av detta skäl 
brukar ekonomiska stöd som ges genom skattesystemet benämnas skatteutgifter. 
Inom dagens skattesystem ryms ett antal skatteutgifter som ger skattebetalare 
möjlighet att skjuta upp beskattningen till en framtida tidpunkt, så 
kallade skatteuppskov. Två av de finansiellt största skatteuppskoven utgörs 
av uppskovet med att betala kapitalvinstskatt vid försäljning av privatbostad 
(under förutsättning att man köper en ny bostad) och privatpersoners 
skatteavdrag för pensionssparande (som beskattas som inkomst först när 
pensionen betalas ut). 
Syftet med bostadsuppskovet har varit att mildra inlåsningseffekter av 
kapitalvinstbeskattningen vid bostadsbyten. Att beskatta den kapitalvinst 
som uppkommer när människor säljer sin bostad och köper en ny kan 
nämligen medföra att vissa bostadsbyten inte genomförs till följd av skatten. 
Syftet med pensionssparavdraget har i huvudsak varit att stimulera till privat 
pensionssparande.
1.1 Motiv för granskningSkillnaden mellan skatteuppskov och ”vanliga” skatteutgifter är att skatteuppskoven 
sträcker sig över en lång tidsperiod och att de så småningom 
ska återföras till beskattning. Uppskoven kan därmed sägas ge upphov till en 
skattefordran i statens redovisning (även om någon sådan inte redovisas). 
Det finns dock väldigt lite information kring vad skatteuppskoven egentligen 
innebär för de offentliga finanserna.
1 De allra flesta skatter påverkar företags och hushålls val mellan olika aktiviteter. Detta är något som kan utnyttjas för att styra 
konsumtion och investeringar i viss riktning, till exempel mot mer miljövänlig konsumtion.

1.1.1 En växande stock av skatteuppskov

Sammantaget omfattar de båda skatteuppskoven stora belopp. Bostadsuppskoven 
uppgår för närvarande till 216 miljarder kronor i ackumulerade uppskov. 
Någon aktuell uppskattning över storleken på de ackumulerade pensionssparavdragen 
finns inte men olika studier indikerar att det kan handla 
om mellan 400 och 500 miljarder kronor. Den sammantagna skattefordran 
som följer av de båda skatteuppskoven kan därmed beräknas till omkring 
170–200 miljarder kronor med dagens skattesatser.2 Dessa belopp kan jämföras 
med statens externa lånefordringar som vid utgången av 2007 uppgick 
till drygt 198 miljarder kronor (90 procent av dessa utgjordes av studielån). 
Skatteuppskoven har också uppvisat en betydligt snabbare tillväxttakt än 
den statliga utlåningen. Detta gäller särskilt stocken av bostadsuppskov som 
ökat med över 600 procent sedan 2000. Under motsvarande tidsperiod har 
den statliga utlåningen ökat med knappt 40 procent. Se diagram 1.1.3Diagram 1.1. Statlig utlåning och utestående bostadsuppskov inkomståren 2000–2007, 
miljarder kronor02000200120022003200420052006200750100150200250Mrdkr UtlåningMrdkr BostadsuppskovKälla: Ekonomistyrningsverket, Finansdepartementet och Skatteverket.
Detta innebär att även om lagstiftaren exempelvis skulle besluta att slopa 
pensionssparavdraget eller bostadsuppskovet så kommer det ändå att finnas 
en stor stock utestående uppskov som behöver hanteras under lång tid 
framöver. Om skatteuppskoven inte återförs till beskattning innebär de stora 
beloppen att staten kan gå miste om stora skatteintäkter.
2 Med en kapitalvinstskatt på 22 procent och en genomsnittlig marginalskatt på 30 procent uppgår skattefordran till följd av 
bostadsuppskovet till nästan 50 miljarder kronor och skattefordran till följd av pensionssparavdraget till mellan 120 och 
150 miljarder kronor. 
3 Skattefordran till följd av bostadsuppskovet är 20 procent av beloppen i diagrammet, vilket var gällande skattesats fram till och 
med 2007.

1.1.2 Risk för uteblivna skatteintäkter

Det är även kostsamt att administrera och kontrollera en alltjämt växande 
stock av utestående skatteuppskov. Båda skatteuppskoven har oftast en 
mycket lång löptid, vilket gör att värdet på de utestående skattekrediterna 
blir högre. De långa tidsperioderna innebär också ett stort mått av osäkerhet 
kring när skatteintäkterna kan komma att återföras. I takt med att personer 
och kapital rör sig mer över gränserna ökar dessutom risken att uppskoven 
inte återförs till beskattning. Konstruktionen med skatteuppskov i en mer 
internationaliserad värld innebär därmed en risk att uppskoven förvandlas 
från skatteuppskov till skatteavdrag. Av detta skäl deklarerade regeringen i 
2008 års ekonomiska vårproposition att olika slag av så kallad uppskjuten 
beskattning på sikt bör undvikas på inkomstskatteområdet.4
1.1.3 Få regler om hur skatteuppskov bör hanteras i budgetprocessen

Det finns få regleringar kring hur skatteförändringar generellt bör hanteras 
i budgetprocessen och ännu färre när det gäller skatteuppskov. Någon naturlig 
plats (eller sammanhang) för en redovisning och bedömning av risker 
och effekter som är av intertemporal natur finns till exempel inte. Även om 
regeringen i vissa sammanhang gett uttryck för att skatteuppskoven är risk- 
och problemfyllda konstruktioner så utnyttjas de också som finansieringskällor 
till att avskaffa andra skatter (förmögenhetsskatten respektive fastighetsskatten 
på bostäder). 
1.1.4 Oklara effekter och osäkerhet för skattebetalare

Förutom att det är kostsamt att administrera och kontrollera en alltjämt 
växande stock av skatteuppskov så påverkar uppskoven även effektiviteten 
i skattesystemet. Kunskapen kring uppskovens effektivitet är dock dålig. 
Någon utvärdering har inte gjorts på senare år och det är ont om empiriska 
undersökningar. 
En effekt av skatteuppskoven som det ofta bortses från är att de innebär 
en betydligt större osäkerhet för enskilda jämfört med andra särregler 
i skattesystemet. Detta beror inte bara på att det i uppskovens fall handlar 
om långa tidshorisonter utan också på att regelverket kan komma att ändras 
under den tid som uppskoven är utestående. Det senare är svårt för den 
enskilde medborgaren att förutse och ta hänsyn till vid sitt beslut att utnyttja 
skatteuppskovet.
4 Prop. 2007/08:100, s. 78. Riksdagen har i huvudsak ställt sig bakom regeringens bedömning. Se bet. 2007/08:FiU20, 
rskr. 2007/08:259.

1.2 Revisionsfråga och bedömningskriterierSyftet med denna granskning är att värdera och analysera regeringens redovisning 
och bedömning av skatteuppskovens storlek och utvecklingen samt 
de risker och effekter som uppskoven för med sig. Granskningen handlar 
inte bara om hur regeringen har redovisat uppskoven och deras budgeteffekter 
i olika budgetdokument. Minst lika viktigt är att granska om regeringen 
utnyttjat de möjligheter som finns att i något annat sammanhang bedöma 
skatteuppskovens risker och effekter och om denna bedömning redovisats 
på ett lämpligt sätt. Den övergripande revisionsfrågan är:
Ger regeringen en tydlig och fullständig redovisning och bedömning av skatteuppskoven 
och de risker och effekter som är förknippade med dem?
Den grundläggande normen utgörs av budgetlagens5 krav på en tydlig och 
fullständig redovisning av statens medel. Eftersom skatteuppskov är en typ 
av skatteutgift, bör de krav som allmänt kan ställas på hur skatteutgifter bör 
bedömas och redovisas i olika sammanhang även gälla för skatteuppskov. 
En viktig utgångspunkt är då att uppskoven synliggörs och följs upp och att 
de regeländringar som rör uppskoven konsekvensbedöms.6 I enlighet med 
internationella rekommendationer bör en sådan konsekvensanalys bl.a. ge 
svar på följande frågor:
• Vilket problem är uppskovet tänkt att åtgärda?
• Hur effektivt löser uppskovet detta problem?
• Överväger nyttan med uppskovet dess kostnader om hänsyn också 
tas till indirekta effekter av uppskovet?
• Hur väl löser uppskovet problemet jämfört med alternativa lösningar?
Det faktum att förändringar i de regelverk som rör skatteuppskoven skapar 
extra osäkerhet för skattebetalarna (även i de fall regeländringarna i sig inte 
kan anses vara retroaktiva) innebär att betydelsen av väl utarbetade konsekvensbedömningar 
ökar.
1.3 Granskningens genomförandeVi har kartlagt budget- och effektbedömningar till följd av större regeländringar 
i skatteuppskoven tillbaka till skattereformen 1990–1991.7 Sammantaget 
handlar det om elva regelreformer. Vi har även studerat hur skatteuppskoven 
hanterats i skatteutgiftsredovisningen och hur beräkningar 
och bedömningar av skatteuppskoven förhåller sig till regeringens interna 
riktlinjer i beräkningskonventioner, budgetcirkulär med mera. För att avgöra 
om redovisningen är fullständig i olika avseenden har vi dessutom tagit del 
5 Lagen (1996:1059) om statsbudgeten.
6 Se IMF (2007), Manual on Fiscal Transparency 2007, OECD (2005), Guiding principles for regulatory quality and performance.
7 Revisionsdirektör Frida Widmalm har deltagit i granskningsarbetet fram till 2008-12-12.

av olika externa bedömningar och rapporter avseende skatteuppskoven. 
Vår arbetsmetod har i huvudsak bestått av dokumentstudier men även till 
en mindre del av intervjuer med tjänstemän vid Finansdepartementet och 
Skatteverket.
1.4 AvgränsningarDenna granskning rör enbart uppskovet med kapitalvinstbeskattning vid 
försäljning av privatbostad och skatteavdraget för privat pensionssparande. 
Både bostadsuppskovet och pensionssparavdraget innebär möjlighet att 
skjuta upp beskattningen och riktar sig till privatpersoner.8 
Båda uppskoven ingår dessutom som delar i större stödpaket. När det 
gäller försäljning av privatbostäder tillämpas även en lägre skattesats än på 
andra kapitalvinster, för närvarande 22 procent mot normala 30 procent. För 
pensionssparande gäller att avkastningen på det sparade kapitalet beskattas 
med en lägre skattesats än avkastningen på annat sparande. I stället för 
kapitalinkomstskatt på 30 procent så beskattas pensionskapitalet med en 
särskild avkastningsskatt som utgår med 15 procent på en schablonmässigt 
beräknad avkastning.9 Det är emellertid den uppskjutna beskattningen och 
de problem den medför som granskningen avser. 
Ytterligare en avgränsning är att vi enbart granskat redovisningen och 
bedömningen av det skatteuppskov som är förknippat med avdraget för 
privat pensionssparande utan samband med tjänst. Den uppskjutna beskattning 
som följer av tjänstepensionssparandet ingår därmed inte i granskningen.
101.5 Rapportens dispositionKapitel 2 innehåller en beskrivning av de två skatteuppskov vi har granskat 
med fokus på uppskovens omfattning och syften. Kapitlet innehåller även 
en beskrivning av nyligen genomförda förändringar i lagstiftningen när det 
gäller de två uppskoven. I kapitel 3 beskriver vi regeringens redovisning och 
bedömning av uppskovens offentligfinansiella effekter. Kapitel 4 tar upp 
risker med uppskoven på längre sikt och kopplat till den fortgående internationaliseringen. 
Regeringens redovisning och bedömning av uppskovens 
konsekvenser och effektivitet behandlas i kapitel 5. I kapitel 6 presenteras 
Riksrevisionens slutsatser och rekommendationer.
8 Det finns en rad andra, ekonomiskt mindre omfattande, skatteuppskov inom det svenska skattesystemet såsom periodiseringsfond, expansionsfond, skogskonto, skogsavdrag, upphovsmannakonto med mera. Syftet med dessa är i första hand att 
möjliggöra resultat- och inkomstutjämning mellan olika inkomstår. Skatteutskottet har nyligen presenterat en rapport om 
skogsbeskattningen med huvudsaklig inriktning på reglerna om skogsavdrag. Se 2007/08:RFR13, Skatteutskottets uppföljning 
av skogsbeskattningen.
9 Den särskilda avkastningsskatten på pensionsmedel infördes i samband med skattereformen. Tidigare var avkastning på 
pensionssparande skattefri. Avkastningsskatten fick sin nuvarande utformning 1994. Se prop. 1992/93:187, om individuellt 
pensionssparande, bet. 1992/93:SkU31, rskr. 1992/93:359.10 Detsamma gäller den möjlighet till skatteuppskov för aktiebyten som fortfarande finns för juridiska personer enligt 49 kap. 
Inkomstskattelagen (1999:1229).

2 Skatteuppskovens syfte och utvecklingI detta avsnitt förklarar vi under vilka förutsättningar uppskjuten beskattning 
kan ses som en subvention. Vidare redogör vi kort för de båda skatteuppskovens 
bakgrund, syften och utveckling.
2.1 Är uppskjuten beskattning en subvention?
Både pensionssparavdraget och uppskovet med kapitalvinstbeskattning vid 
försäljning av privatbostad innebär att beskattningen skjuts på framtiden. 
Att få uppskov med beskattningen på detta sätt kan innebära en subvention 
likvärdig med till exempel ett bidrag eller en skattereduktion. Om den skatt 
skattebetalarna skulle ha betalat utan avdraget eller uppskovet är större än 
det belopp de får betala i skatt vid det framtida betalningstillfället, innebär 
skatteuppskovet en subvention. För att beräkna värdet av den möjliga 
subventionen måste skattebetalningarna uttryckas som värden vid samma 
tidpunkt.11 Detta görs vanligtvis med hjälp av en nuvärdes- eller slutvärdesberäkning 
(se ruta 2.1).12 
Subventionen skiljer sig något mellan de två skatteuppskoven. För 
bostadsuppskovet gäller att uppskovet fram till och med 2008 års taxering 
resulterat i en räntefri skattekredit. Storleken på denna har berott på skattesatsen, 
rådande ränta samt hur lång uppskovstiden är. Avdraget för privat 
pensionssparande innebär också en skattekredit. Denna skattekredit förvaltas 
av pensionsspararen själv och vid uttagstillfället beskattas både avsatta 
sparbelopp och avkastningen på de sparade medlen. Dessutom beskattas 
avkastningen löpande under spartiden genom den särskilda avkastningsskatt 
som gäller för pensionssparande. Den möjliga subvention som uppstår 
till följd av pensionssparavdraget består i att den uppskjutna beskattningen 
gör det möjligt att omfördela skatteuttaget över tiden från den förvärvsaktiva 
tiden när skatten ofta är hög till pensioneringen när skatten i många fall är 
lägre – i alla fall med dagens skattesatser. 
I ruta 2.1 visas förenklade exempel på hur skattesubventionen i de två 
uppskoven kan beräknas. 
11 Detta beror på att pengar har ett tidsvärde eftersom de kan investeras och ge avkastning.
12 Vid en nuvärdesberäkning flyttas en framtida betalning bakåt i tiden – den diskonteras. Genom att beräkna en betalnings 
slutvärde flyttar man den i stället framåt i tiden – betalningen kapitaliseras (ränta på räntaberäkning).

Ruta 2.1. Beräkning av den möjliga subventionen i bostadsuppskovet och pensionssparavdraget13Exempel 1: En person har sålt en bostad och gjort en vinst på 100 000 kronor. Kapital 
vinstskattesatsen är 22 procent. I ett system utan uppskovsmöjlighet skulle hon därför 
betala 22 000 kronor vid kommande taxering. Låt oss anta att hon i stället har möjlighet 
att få uppskov med skatten och betalar skatten om tio år. Om skattesatsen fortfarande 
är 22 procent vid det tillfället och räntan fram till dess är 5 procent, är nuvärdet av den 
framtida skattebetalningen:
NV = 22 000/(1,05)10 = 13 505 kronorUppskovet, eller skattekrediten, är därmed värd 22 000-13 505 = 8 495 kronor. En ekonomiskt 
likvärdig subvention skulle vara att beskatta vinsten direkt men med en lägre 
skattesats, nämligen:
13 505/100 000 = 13,5 procent.
Exempel 2: En person sätter av 12 000 kronor i pensionssparande idag och tar ut det efter 
tio år. Skatten är 30 procent och räntan 5 procent. Vid avsättningen gör personen ett skatteavdrag 
på 12 000*0,3 = 3 600 kr. Efter 10 år har avsättningen vuxit till: 12 000*(1,05)10 
= 19 547 kronor. Skatten på dessa uppgår till: 19 547*0,3 = 5 864 kronor. Diskonterar vi 
detta belopp till nuvärde får vi: 5 864/(1,05)10= 3 600 kronor. Uppskovet eller värdet på 
skattekrediten blir i detta fall noll. Om hänsyn skulle tas till avkastningsskatten blir värdet 
på skattekrediten negativ i detta fall. 
Om vi istället antar att skattesatsen vid uttag är 20 procent blir skattebetalningen: 
19 547*0,2= 3 909, kronor vilket omräknat till dagens värde blir: 3 909/1,0510= 2 400 
kronor. Värdet på skattekrediten blir i detta fall 3 600-2 400 =1 200 kronor. 
Skattekrediten är även beroende av hur väl personen lyckas placera pengarna relativt 
den ränta som gäller för statens upplåning. Om pensionsspararen lyckas placera de sparade 
beloppen till 8 procents avkastning men statslåneräntan (den ränta som vanligtvis 
används för att diskontera statliga kassaflöden) är 5 procent blir skattekrediten mindre.142.2 Uppskov med kapitalvinstskatt vid bostadsförsäljningBostadsuppskov infördes för att motverka den inlåsning som kan uppkomma 
om skatt tas ut vid bostadsbyten. Att beskatta den vinst som uppkommer 
när människor säljer sin bostad och köper en ny kan nämligen medföra 
att vissa bostadsbyten inte genomförs på grund av skatten. 
Sådana inlåsningar har en rad negativa konsekvenser. Hushållen kanske 
bor kvar längre än de annars skulle göra för att ytterligare skjuta upp beskattningen, 
vilket får till följd att det befintliga bostadsbeståndet utnyttjas på ett 
mindre samhällsekonomiskt effektivt sätt. Om inlåsningen även påverkar 
hushållens geografiska rörlighet negativt, kan den också innebära en minskad 
rörlighet på arbetsmarknaden.
13 Exemplen är förenklade i den meningen att ingen hänsyn tas till vare sig till den ränta som utgår på bostadsuppskov från den 
1 januari 2008 eller till avkastningsskatten på pensionsmedel. Om hänsyn tas till räntan på bostadsuppskoven respektive 
avkastningsskatten blir värdet på skattekrediten mindre i båda exemplen.
14 Det finns studier som indikerar att skattekrediten i dessa fall till och med bör bli negativ. Det vill säga i stället för att vara en 
kostnad för staten inbringar pensionssparavdrag en nettointäkt. Se OECD (2004).

2.2.1 Det nuvarande bostadsuppskovssystemets framväxt 

För att motverka de inlåsningseffekter som kapitalvinstbeskattningen kan 
medföra på bostadsmarknaden har de svenska hushållen sedan mitten av 
1970-talet, med undantag för en treårsperiod i början av 1990-talet, kunnat 
få uppskov med betalning av kapitalvinstskatt vid försäljning av en privatbostad.
15 Detta under förutsättning att de köper en ersättningsbostad inom en 
viss tidsperiod före eller efter försäljningen. 
Fram till och med 1990 medgavs uppskov med beskattning av kapitalvinst 
endast vid försäljning av villafastigheter. Uppskovet innebar i praktiken 
att beskattningen flyttades framåt i tiden genom att kapitalvinsten överfördes 
till den nya fastighet (ersättningsfastighet) som förvärvades.16 
Uppskovssystemet togs bort vid 1990–1991 års skattereform samtidigt 
som en enhetlig skatt på kapitalvinster (och ränteinkomster) infördes.17 Skälet 
för denna förändring var skattereformens ambition om en mer likformig 
beskattning, vilket bland annat innebar att alla slags kapitalvinster skulle beskattas 
på ett likartat sätt.18 I stället för uppskovssystemet infördes särskilda 
begränsningsregler, de så kallade takreglerna, för att minimera eventuella 
inlåsningseffekter av kapitalvinstbeskattningen. Takreglerna innebar att kapitalvinstbeskattningen 
vid bostadsförsäljningar avseende permanentbostäder 
inte skulle överstiga 9 procent av vinsten från försäljningen (18 procent för 
fritidsbostäder).19 
Takreglerna utsattes för en hel del kritik. Kritiken inriktades särskilt mot 
det faktum att kapitalvinstbeskattning aktualiserades även i de fall en ny 
bostad förvärvades. Bara ett par år efter skattereformens genomförande 
ändrades därför beskattningen av bostadsvinster, och ett nytt uppskovssystem 
infördes hösten 1993. I den proposition som föregick reformen skriver 
regeringen: ”Det kan alltså på goda grunder göras gällande att vinster som 
uppkommer när man säljer sin bostad och samtidigt köper en ny inte är 
jämförbara med andra vinster. Ett bostadsbyte bör inte uppfattas som en 
vinstrealisation i vanlig mening. I stället handlar det endast om att de egna 
tillgångarna i form av en bostad flyttas till en annan bostad. Skattereglerna 
bör utformas med denna utgångspunkt.”20 
De nya uppskovsreglerna utformades därför så långt som möjligt utifrån 
principen att innehav av flera bostäder efter varandra skulle behandlas som 
ett enda innehav. I motsats till de tidigare uppskovsreglerna kom de nya reg15 
Sedan slutet av 1960-talet har det funnits möjlighet att få uppskov med kapitalvinstbeskattningen vid tvångsvisa privatbostadsförsäljningar. Uppskovsmöjligheten utvidgades 1976 till att även gälla frivilliga bostadsförsäljningar. Se prop. 1975/76:180, om 
ändrade regler för beskattning av realisationsvinster, m.m., SkU 1975/76:63, rskr. 1975/76:389.16 Lagen (1978:970) om uppskov med beskattning av realisationsvinst.
17 Prop. 1989/90:110, om reformerad inkomst- och företagsbeskattning, bet. 1989/90:SkU30, rskr. 1989/90:356, lag (1990:651) om 
ändring i lagen (1947:576) om statlig inkomstskatt och lag (1990:680) om upphävande av lagen (1978:970) om uppskov med 
beskattning av realisationsvinst.
18 Den centrala tanken bakom skattereformen 1990–1991 var den så kallade likformighetsprincipen, dvs. att lika inkomster skulle 
beskattas lika. Likformighetsprincipen förverkligades genom att skattebaserna breddas och genom att olika undantag, skattelättnader m.m. togs bort.
19 Prop. 1989/90:110, bet. 1989/90:SkU30, rskr. 1989/90:356, lag (1990:651) om ändring i lagen (1947:576) om statlig inkomstskatt.
20 Prop. 1993/94:45, Uppskovsregler vid bostadsbyten m.m., bet. 1993/94:SkU11, rskr. 1993/94:105.

lerna även att gälla för köp och försäljning av bostadsrätter. Tidsgränserna 
för nyanskaffning och bosättning sattes dock betydligt kortare än vad som 
gällde i det gamla systemet.21 
I samband med att det nya uppskovssystemet infördes sänktes även 
skatten på kapitalvinster vid försäljning av privatbostäder genom att endast 
50 procent av den framräknade vinsten behövde tas upp till beskattning. 
Vid en kapitalvinstskatt på 30 procent motsvarade detta en skattesats på 15 
procent. Skälet för denna begränsning var enligt propositionen att det fanns 
behov att begränsa skatteuttaget vid försäljning av privatbostäder även i de 
fall uppskov inte var aktuellt. 
Den begränsade kapitalvinstbeskattningen vid försäljning av privatbostäder 
kom sedan att gälla fram till 2001 då skatten som andel av vinsten 
höjdes från 15 till 20 procent.22 Regeländringen motiverades bland annat 
med en önskan om att förskjuta tyngdpunkten för det totala skatteuttaget på 
bostäder mot ökad kapitalvinstskatt. Ändringen kan därför ses som ett första 
steg i en förskjutning av beskattningen mot en ökad skatt vid försäljningstillfället. 
2.2.2 Geografisk utvidgning och begränsningar i uppskovsrätten

För att anpassa bostadsuppskovet till EG-rätten har de svenska uppskovsreglerna 
vid försäljning och köp av permanentbostad utvidgats till att gälla inom 
hela EES-området. Regeländringen gäller från och med den 1 februari 2007 
och avser bostadsförsäljningar från den 1 januari 2006 eller senare.23 
I samband med EES-utvidgningen infördes också regler som medger 
frivilliga och delvisa återföringar av tidigare uppskov, för alla uppskovsinnehavare. 
Skälet för detta var enligt propositionen att utöka de skattskyldigas 
handlingsfrihet. Tidigare var det nämligen inte möjligt att få uppskov med ett 
lägre belopp än den obeskattade vinsten. Det fanns heller inte någon möjlighet 
att återföra uppskov till beskattning om inte bostaden också såldes. 
Ytterligare förändringar som berör reglerna för bostadsuppskoven infördes 
i samband med att fastighetsskatten på bostäder avskaffades vid årsskiftet 
2007/08.24 Huvudskälen för dessa regeländringar var dels att finansiera 
den slopade fastighetsskatten, dels att begränsa förekomsten av skattekrediter 
i form av bostadsuppskov, vilket enligt regeringen minskar osäkerheten 
om framtida skatteintäkter. 
21 Prop. 1993/94:45, bet. 1993/94:SkU11, rskr. 1993/94:105, lag (1993:1469) om uppskovsavdrag vid byte av bostad. 
22 Prop. 2000/01:1, Budgetpropositionen för 2001, bet. 2000/01:FiU1, rskr. 2000/01:36, lag (2000:1003) om ändring i 
inkomstskattelagen (1999:1229).
23 Prop. 2006/07:19, Ändrade regler för uppskov med kapitalvinst vid avyttring av privatbostad, bet. 2006/07:SkU7, rskr. 2006/07:71.24 Prop. 2007/08:27 Avskaffad statlig fastighetsskatt, m.m., bet. 2007/08:SkU10, rskr. 2007/08:90, lag (2007:1419) om ändring i 
inkomstskattelagen (1999:1229).

Regelförändringarna innebär en förskjutning av skatteuttaget på fastigheter 
mot försäljningstillfället. Detta genom att kapitalvinstskatten vid försäljning 
av småhus och bostadsrätter höjdes från 20 till 22 procent samtidigt 
som fyra olika begränsningar i uppskoven infördes. 
De fyra olika begränsningarna i uppskovet innebar för det första att ett 
tak infördes för hur stora nya uppskov får vara. Från och med 2008 får nya 
uppskov beviljas med högst 1,6 miljoner kronor per bostad. För det andra 
har beräkningen av uppskovsbeloppet vid köp av billigare ersättningsbostad 
ändrats så att en större andel av den uppkomna vinsten beskattas och att 
det beviljas uppskov för ett mindre belopp. För det tredje ska uppskov på 
bostäder som övergår till någon annan i form av arv, testamente, gåva eller 
bodelning tas fram till beskattning (med vissa undantag). Slutligen räntebeläggs 
gamla och nya uppskov med en ränta på motsvarande 0,5 procent 
av uppskovsbeloppet.25 Räntan tas ut genom att en särskild schablonintäkt 
på 1,67 procent av uppskovsbeloppet tas upp som inkomst av kapital. 
Räntebeläggningen av uppskovsbeloppen har kritiserats från många håll, 
särskilt det faktum att även gamla uppskov räntebeläggs, vilket innebär nya 
förutsättningar för alla med uppskov sedan tidigare. Enligt Lagrådet strider 
räntebeläggningen emellertid inte mot grundlagens förbud mot retroaktiv 
beskattning.26 
2.2.3 Bostadsuppskoven har ökat kraftigt under senare år

Bostadsuppskovssystemet har utnyttjats flitigt och på senare år har de utestående 
skattekrediterna som bostadsuppskoven utgör växt allt fortare. Av 
diagram 2.1 framgår att antalet bostadsuppskov ökat kraftigt varje år sedan 
1993 då de nya reglerna för uppskov infördes. Trots att många personer 
valde att återföra sina bostadsuppskov under 2007 fortsatte det totala antalet 
uppskov att öka. År 2007 (taxeringsår 2008) hade drygt 550 000 personer 
beviljade slutliga bostadsuppskov. 
25 Vid en kapitalvinstskatt på 22 procent motsvarar detta en avdragsgill ränta på 3,2 procent.
26 Se Lagrådets yttrande den 2007-10-09 över lagrådsremiss Avskaffad fastighetsskatt m.m. Förbudet mot retroaktiv beskattning 
återfinns i 2 kap. 10 § andra stycket regeringsformen (1974:152).

Diagram 2.1. Antal slutliga bostadsuppskov per taxeringsår, 1993–2008 
0100000200000300000400000500000600000Källa: Skatteverket.
I diagram 2.2 framgår att även det totala belopp som hushållen har uppskov 
med ökat kraftigt varje år under senare år. Enligt 2008 års taxering var den 
totala utestående stocken av uppskov 216 miljarder kronor. Med en kapitalvinstskatt 
på 22 procent motsvarar detta utestående skatteintäkter på nästan 
50 miljarder kronor. Av Skatteverkets statistik över bostadsuppskoven framgår 
också att drygt hälften av uppskoven återfinns i åldersgruppen 30–59 år.
Ökningen av bostadsuppskov är framför allt en följd av att kapitalvinsterna 
vid försäljning av privatbostäder har ökat. År 2003 uppgick den totala kapitalvinsten 
vid försäljning av privatbostäder till cirka 55 miljarder kronor.27 Samma 
år beviljades uppskov med närmare 17 miljarder kronor. Detta innebär att 
nästan en tredjedel av kapitalvinsten sköts upp till följd av bostadsuppskovet 
detta år. År 2007 hade denna andel ökat till drygt 40 procent. Av cirka 103 
miljarder kronor i redovisade kapitalvinster på privatbostadsförsäljningar 
2007 beviljades nya uppskov med drygt 40 miljarder kronor. 
27 Se http://www.scb.se/Pages/TableAndChart____178596.aspx 2009-02-03. 

Diagram 2.2. Totala utestående uppskovsbelopp i miljoner kronor, taxeringsår 1993-2008050000100000150000200000250000Källa: Skatteverket.
2.3 Uppskov med inkomstskatt på pensionssparandeSärskilda skatteregler för privat pensionssparande har funnits sedan lång tid 
tillbaka. Reglerna innebär att avsättningar till privat pensionssparande inom 
vissa ramar är avdragsgilla vid inkomstbeskattningen. Avdragsbeloppet är 
gemensamt för sparande i pensionsförsäkring och individuellt pensionssparande 
(IPS).28 Rätten till avdrag för pensionssparande motsvaras sedan av en 
skatteplikt för utfallande pensionsbelopp.29 Detta innebär att när de sparade 
medlen betalas ut beskattas de som inkomst. Genom att beskattningen på 
detta sätt skjuts upp till pensionen kan en skattesubvention uppstå.30
2.3.1 Syftet med skatteuppskovet för pensionssparande

Genom pensionssparavdraget erbjuder skattesystemet en legal möjlighet för 
individer att skjuta fram beskattningen av inkomster i tiden. Syftet bakom 
reglerna har varit att underlätta individens uppbyggnad av ett tillfredsställande 
pensionsskydd. Skattereglerna för privat pensionssparande bygger på 
samma principer som det allmänna pensionssystemet och tjänste- och 
avtalspensioner. Inbetalda premier och avgifter är avdragsgilla alternativt 
inte skattepliktiga medan skatt utgår på utfallande pensioner. 
28 Det finns tre varianter av pensionssparande. Traditionell pensionsförsäkring med garanterad återbäring, fondförsäkring där 
försäkringstagarna själva väljer vilka fonder pengarna ska placeras i och individuellt pensionssparande (IPS) som innebär en ännu 
större valfrihet. Pengarna kan placeras i aktier, fonder eller obligationer. IPS saknar försäkringsinslag. 
29 Detta gäller även för arbetsgivares avsättningar till tjänstepensioner då dessa inte förmånsbeskattas hos arbetstagaren vid avsättningstillfället. 
I stället beskattas arbetstagaren när pensionen betalas ut.
30 En subvention uppstår genom att man sparar med skatteavdrag när skatten är hög och får ut pengarna inklusive avkastning när 
skatten är lägre. 

Under början av 1970-talet uppmärksammade den dåvarande regeringen 
att skattereglerna också användes för andra syften såsom inkomstutjämning 
och skatteplanering. Av detta skäl kom avdragsrätten för pensionssparande 
att begränsas beloppsmässigt.31 
I samband med att avdragsrätten för pensionssparande begränsades förtydligade 
den dåvarande regeringen att pensioneringssyftet var ett villkor för 
avdragsrätt. ”Rätten till avdrag för pensionsförsäkring bör av principiella skäl 
begränsas till sådana försäkringsformer som är avsedda enbart för pensioneringsändamål.” 
Till följd av att sparandet i utländska pensionsförsäkringar 
ökade kraftigt under 1960-talet infördes också ett särskilt etableringskrav 
1970.32 Etableringskravet innebar att uppskjuten beskattning endast medgavs 
för premier som betalats till försäkringsbolag med verksamhet i Sverige. Syftet 
med etableringskravet var därmed att säkerställa att beskattning verkligen 
sker när pensionen betalas ut. Etableringskravet har nu delvis tagits bort.33
2.3.2 Förändringar i avdragsrätten under senare tid

År 1994 infördes systemet för individuellt pensionssparande (IPS), vilket 
innebar att skattereglerna för pensionsförsäkringar utvidgades till att även 
gälla bundet pensionssparande utan försäkringsinslag. Motivet för att utvidga 
pensionssparavdraget på detta sätt var att öka utbudet av och förbättra 
konkurrensen mellan olika sparformer (samt mellan försäkringsbolag och 
andra typer av sparinstitut). Det antogs även att förutsättningarna för ett 
ökat totalt sparande skulle förbättras.34 
Fram till och med 1994 var det tillåtet att göra avdrag för pensionssparande 
med ett basbelopp eller med 10 procent av inkomsten mellan 10 och 
20 basbelopp om det beloppet blev högre. Anställda som saknade pensionsrätt 
i anställning och aktiva näringsidkare hade möjlighet att göra ytterligare 
avdrag. 
Inkomståret 1995 begränsades avdragsrätten från ett helt till ett halvt 
basbelopp som en del av finansieringen av Sveriges EU-medlemskap. Även 
det högre inkomstberoende avdraget halverades från 10 till 5 procent av 
inkomsten upp till 20 basbelopp. Avdragsmöjligheterna för anställda utan 
pensionsrätt och näringsidkare förändrades inte.35 
Från och med inkomståret 2008 begränsas avdraget för pensionssparande 
ytterligare till högst 12 000 kronor per år oavsett inkomst. Avdragsmöjligheterna 
för näringsidkare och andra som helt saknar rätt till tjänstepension 
31 Prop. 1975/76:31, om ändrade beskattningsregler för pensionsförsäkringar, m.m., bet. SkU 1975/76:20, rskr. 1975/76:132.32 Prop. 1969:162, Kungl. Maj:ts proposition till riksdagen med förslag om ändring i kommunalskattelagen (1928:370); 
given Stockholms slott den 24 oktober 1969.33 Prop. 2007/08:55, Nya skatteregler för pensionsförsäkring, m.m., bet. 2007/08:SkU24, rskr. 2007/08:155.34 Prop. 1992/93:187, s. 85 och Ds 1992:45, Individuellt pensionssparande. s. 85 f.
35 Prop. 1994/95:203, Finansiering av medlemskapet i Europeiska unionen., bet. 1994/95:SkU28, rskr. 1994/95:439.

förändras dock inte.36 Dessutom ändras det etableringskrav som gällt sedan 
1970 till att gälla hela EES-området. Skälet bakom denna förändring är att 
anpassa den svenska lagstiftningen till EG-rätten.37 
Den begränsning i avdragsrätten som införs från och med 2008 är en del 
i finansieringen av den slopade förmögenhetsskatten. Begränsningen motiveras 
också av statsfinansiella skäl av mer övergripande natur. Regeringen 
har i olika sammanhang påpekat att förutsättningarna för pensionssparande 
har ändrats till följd av det slopade etableringskravet. Avdrag för pensionssparande 
kan inte längre begränsas till att avse sparande i Sverige, vilket 
enligt regeringen motiverar en restriktiv syn på avdragsmöjligheterna.38 
2.3.3 De totala pensionssparavdragen ökade under 1990-talet

Som vi tidigare har nämnt var avdragsrätten för privat pensionssparande 
länge obegränsad men har efterhand inskränkts. År 1995 begränsades 
avdragsrätten från ett helt till ett halvt basbelopp som en del av finansieringen 
av Sveriges EU-medlemskap. Halveringen av avdragsrätten innebar 
ett kraftigt fall i det genomsnittliga pensionssparavdraget, vilket framgår av 
diagram 2.3.
Diagram 2.3. Genomsnittligt avdragsbelopp inkomståren 1991–2007, tusental kronor5,05,56,06,57,07,58,08,59,09,510,0Källa: Statistiska centralbyrån.
36 Prop. 2007/08:26, Slopad förmögenhetsskatt m.m., bet. 2007/08:SkU15, rskr. 2007/08:92.37 Prop. 2007/08:55, Nya skatteregler för pensionsförsäkring, m.m., bet. 2007/08:SkU24, rskr. 2007/08:155.38 Prop. 2007/08:26, s.55 och prop. 2006/07:100, 2007 års ekonomiska vårproposition, s. 45.

Trots att avdragsrätten halverades 1995 fortsatte antalet personer som 
pensionssparar med skatteavdrag att öka fram till 2003. Därefter har en 
stabilisering i antalet pensionssparare skett. Inkomståret 2007 gjorde drygt 
2 miljoner personer avdrag för pensionssparande med i genomsnitt 6 500 
kronor per år. Se diagram 2.4.
Diagram 2.4. Antal personer som sparar med pensionssparavdrag inkomståren 
1991–2007, tusental kronor05001000150020002500Källa: Statistiska centralbyrån.
Även om de genomsnittliga avdragsbeloppen minskat sedan början av 
1990-talet så har denna minskning vägts upp av det ökade antalet pensionssparare. 
Av diagram 2.5 framgår att det gjordes pensionssparavdrag på drygt 
13 miljarder kronor 2007. Detta var nästan en och en halv gång så mycket 
som det totala avdragsbeloppet för 1991. Beloppet är även högre omräknat i 
samma års penningvärde.
Diagram 2.5. Totalt avdragsbelopp inkomståren 1991–2007, miljoner kronor0200040006000800010000120001400016000Källa: Statistiska centralbyrån.

3 Regeringens redovisning av skatteuppskovens offentligfinansiella effekter 
I detta avsnitt granskar vi regeringens redovisning och bedömning av skatteuppskoven, 
inklusive regeländringar som rör uppskoven, och deras offentligfinansiella 
effekter på kort och lång sikt. Utgångspunkten är att granska 
om regeringens redovisning är tydlig och fullständig samt analysera i vilken 
utsträckning regeringen utnyttjat tillgänglig information och bedömningsmetoder 
i sin redovisning och bedömning. Som underlag för granskningen har 
vi kartlagt budget- och effektbedömningar till följd av större regeländringar i 
skatteuppskoven sedan till skattereformen 1990–1991 och fram till och med 
2008. Sammantaget handlar det om elva regeländringar.393.1 Uppskjuten beskattning resulterar i en (osäker) 
skattefordran 
Skatteuppskov eller uppskjuten beskattning innebär att skattekrediter eller 
skattefordringar bildas. Eftersom fordringar liksom annan utlåning innebär 
en finansiell tillgång, kan skatteuppskoven jämföras med statlig utlåning.40 
Varje år lämnar regeringen en redovisning av det gångna årets utfall 
för statens ekonomi till riksdagen genom skrivelsen Årsredovisningen för 
staten. Årsredovisningen för staten grundas på de statliga myndigheternas 
årsredovisningar och omfattar bland annat en konsoliderad resultaträkning, 
balansräkning och finansieringsanalys samt det slutliga utfallet på statsbudgetens 
inkomsttitlar och anslag. 
I Årsredovisningen för staten redovisas statens utlåning till privatpersoner, 
företag och projekt i balansräkningen under balansposten Utlåning. Av 
årsredovisningen för 2007 framgår att den statliga utlåningen uppgick till 
närmare 200 miljarder kronor 2007.41 Den dominerande posten utgjordes 
av studielånen från Centrala studiestödsnämnden på 178 miljarder kronor.42 
Årsredovisningen innehåller inte någon redovisning av skatteuppskoven eller 
den ackumulerade skattefordran dessa resulterat i. 
39 Se bilaga 1.40 Statliga lån, liksom statsbidrag och statliga garantier, ges till verksamheter som staten finner angelägna. Den statliga kreditgivningen utgör därmed ett komplement till den övriga kreditmarknaden.
41 Inklusive osäkra fordringar.
42 Skr. 2007/08:101, Årsredovisning för staten 2007.

3.1.1 Ackumulerade bostadsuppskov framgår av Skatteverkets årsredovisning

Sedan 2007 redovisar Skatteverket i sin årsredovisning de samlade uppskovsbeloppen 
avseende kapitalvinst vid bostadsförsäljningar och vilka 
skatteintäkter dessa skulle ge upphov till om alla uppskov återfördes i dag.43 
Av Skatteverkets redovisning framgår att det ackumulerade uppskovsbeloppet 
uppgick till 216 miljarder kronor taxeringsåret 2008.44 Om alla uppskov 
skulle återföras till beskattning skulle det innebära en skatteintäkt på runt 47 
miljarder kronor vid en kapitalvinstskatt på 22 procent. 
Redovisningen av uppskovsbeloppen bygger på Skatteverkets register 
över bostadsuppskoven.45 Eftersom det enligt Skatteverket inte är möjligt 
att förutse när bostadsuppskoven kan resultera i skatteintäkter ligger 
redovisningen av uppskoven utanför redovisade belopp i årsredovisningen. 
Förutom att det handlar om en väsentlig upplysning, kan redovisningen av 
uppskovsbeloppen i Skatteverkets årsredovisning därmed ses som en möjlig 
tillgång i form av en så kallad eventualtillgång46. 
Det finns inte reglerat i redovisningsreglerna för statliga myndigheter 
när eller om eventualtillgångar bör redovisas. Detta innebär inte att regelverk 
saknas. När det statliga regelverket inte ger tillräcklig vägledning använder 
man nämligen många gånger regelverket för företag. 
Den upplysning om bostadsuppskoven som Skatteverket gör i sin årsredovisning 
är därmed i enlighet med de redovisningsstandarder som enligt 
EU-förordning gäller för noterade bolag sedan 2005 (se ruta 3.1). Upplysningen 
om bostadsuppskoven som Skatteverket lämnar i sin årsredovisning 
återges dock inte av regeringen i skrivelsen Årsredovisning för staten. Däremot 
har regeringen använt sig av och redovisat uppgifter ur Skatteverkets 
register i samband med beräkningar av de offentligfinansiella effekterna till 
följd av regeländringar som rör bostadsuppskovet.47Ruta 3.1. Internationella redovisningsstandarder för börsnoterade företagSedan 2005 ska alla börsnoterade företag inom Europeiska unionen redovisa i enlighet 
med internationella redovisningstandarder (IAS/IFRS).48 Jämfört med tidigare svensk redovisningsstandard 
där försiktighetsprincipen stod i centrum betonar (IAS) att företagen 
ska visa en rättvisande bild av företagets ekonomiska ställning. 
För att öka transparensen i redovisningen ska bland annat upplysningar om eventualtillgångar 
lämnas i årsredovisningen. Enligt IAS37 ska eventualtillgångar dock inte redovisas 
som tillgång i balansräkningen. En upplysning om eventualltillgången ska dessutom 
endast lämnas i de fall ett inflöde av resurser är troligt. När det troliga inflödet blir så gott 
som säkert är det inte längre fråga om en eventualtillgång utan om en tillgång som ska 
redovisas i balansräkningen. 
43 Skatteverket (2008), Årsredovisning för Skatteverket budgetåret 2007.44 Skatteverket (2009), Årsredovisning för Skatteverket 2008.45 Riksrevisionen har tidigare pekat på kvalitetsproblem med detta register. Se Riksrevisionen (2007), Revisionsrapport, 
dnr 32-2007-0631.46 Med eventualtillgång avses en möjlig tillgång som härrör från inträffade händelser och vars förekomst kommer att bekräftas 
endast av att en eller flera osäkra händelser som inte helt ligger inom företagets kontroll inträffar eller uteblir.
47 I prop. 2007/08:27 s. 126 redovisar regeringen de samlade bostadsuppskoven för 2005 till 150 miljarder kronor samt bedömer 
hur dessa kommer att utvecklas fram till 2007 och i prop. 2006/07:19 s. 50 redovisar regeringen de samlade bostadsuppskoven 
för 2004 till 126 miljarder kronor.
48 Europaparlamentets och rådets förordning (EG) nr 1606/2002 om tillämpning av internationella redovisningsstandarder 
(IAS-förordningen). 

3.1.2 Redovisning av ackumulerat pensionssparavdrag saknas 

Till skillnad från bostadsuppskovet så finns inte något register över de 
ackumulerade pensionssparavdragen. Den enda information som finns är 
uppgifter om det årliga pensionssparavdraget samt utbetalningar av privata 
pensioner. 
Inom ramen för arbetet med Finansdepartementets dynamiska mikrosimuleringsmodell 
SESIM49 lades dock ett omfattande arbete ned på att 
konstruera ackumulerat privat pensionssparande från 1980 till 2000. Det 
ackumulerade pensionssparandet konstruerades med hjälp av en särskilt 
databas, den så kallade LINDA-databasen.50 Behållningen i pensionssparandet 
beräknades genom att sparandet summerades över tiden för de individer 
som ingår i databasen. Dessutom skrevs sparandet upp med försäkringsbolagens 
genomsnittliga avkastning för de aktuella åren. För att inte överskatta 
det ackumulerade pensionssparandet användes uppgifter över utbetalningar 
av privata pensioner för att reducera beloppen. För 2000 uppskattades det 
ackumulerade privata avdragsgilla pensionssparandet på detta sätt till totalt 
315 miljarder kronor.51 
Den så kallade Pensionsskatteutredningen52 försökte också att uppskatta 
hushållens tillgångar i privat pensionssparande och tjänstepensionssparande. 
Med hjälp av uppgifter från Försäkringsförbundet, finansräkenskaperna 
och förmögenhetsstatistiken uppskattade Pensionsskatteutredningen tillgångsvärdet 
i det privata pensionssparandet till mellan 400 och 500 miljarder 
kronor för 2004. Detta motsvarar en skattefordran på omkring 120–150 
miljarder kronor.53 
I samband med de senaste ändringarna av pensionssparavdraget har 
även Skatteverket uppskattat den skattefordran som ligger i det privata 
pensionssparandet och tjänstepensionssparandet till ca 890 miljarder kronor.
54 Om vi utgår från Pensionsskatteutredningens kartläggningar av privat 
respektive tjänstepensionssparande skulle cirka 25 procent (eller cirka 220 
miljarder kronor) av denna skattefordran kunna hänföras till privat pensionssparande. 
Någon officiell eller offentlig redovisning av de ackumulerade pensionssparavdragen 
har vi inte kunnat hitta. De försök som gjorts att uppskatta de 
ackumulerade avdragen indikerar dock att det förmodligen handlar om stora 
belopp. Den skattekredit som döljer sig i de ackumulerade avdragen är förmodligen större än den totala skattekredit som följer av bostadsuppskoven. 
49 Finansdepartementets dynamiska mikrosimuleringsmodell. Se http://www.sesim.org/ samt Flood, L. et. al (2003), 
The Handbook of SESIM – a Swedish dynamic micro simulation model.
50 LINDA är en urvalsbaserad longitudinell individdatabas för forskare som SCB ansvarar för. 
Se http://www.scb.se/templates/Product____34427.asp.
51 Flood, L. (2004), Formation of Wealth, income of capital and cost of housing in SESIM.
52 Pensionsskatteutredningen tillsattes av den tidigare regeringen i juli 2004 med syfte att se över den skattemässiga behandlingen 
av pensionssparande. I april 2006 lades utredningen ned utan att den hade hunnit lämna något betänkande. Se dir. 2004:99, 
Översyn av den skattemässiga behandlingen av tjänstepensioner och privat pensionssparande, m.m. Utredningen efterlämnade ett stort 
antal PM som finns att tillgå på Riksarkivet.
53 Vid ett antagande om en genomsnittlig marginalskatt på 30 procent.
54 Intervju Skatteverkets huvudkontor, 2008-11-03.

3.2 Förändringar i skatteuppskov och budgetens 
ettårsperspektivÄven om det är svårt att få fram uppgifter kring de ackumulerade bostadsuppskoven 
så är det något lättare att hitta bedömningar av offentligfinansiella 
effekter av förändringar i regelverk som rör uppskoven. Till följd av den 
nya budgetprocess som infördes i mitten av 1990-talet redovisar regeringen 
alla skatteförslag med någon budgetpåverkan i budgetpropositionen. Detta 
gäller oavsett om skatteförslagen sedan kommer att läggas fram i en särproposition. 
Framför allt är det skatteförslagens offentligfinansiella effekter som 
redovisas i budgetpropositionen. 55 Regeringen har dock stora möjligheter att 
själv avgöra vilka offentligfinansiella effekter till följd av ändrade skatteregler 
som bör beräknas och redovisas och vilka finansieringsprinciper som ska 
vara vägledande.
3.2.1 Budgeteffekter av förändringar i skatteuppskoven hanteras som om de 
vore permanenta

Den metodik som regeringen använder för att beräkna och redovisa offentligfinansiella 
effekter av förändrade skatteregler framgår av Finansdepartementets 
publikation Beräkningskonventioner.56 Beräkningskonventionerna 
syftar till att uppnå en öppen och konsekvent beräkning och redovisning av 
olika budgeteffekter över tiden. 
Ruta 3.2. Beräkningskonventioner för effektberäkningar av ändrade skattereglerEnligt Finansdepartementets beräkningskonventioner redovisas tre olika effekter av en 
skatteändring i budgetsammanhang: En direkt effekt (eller bruttoeffekt) som beskriver 
hur skatteintäkterna påverkas av regeländringen utan hänsyn till indirekta effekter. En 
nettoeffekt där hänsyn även tas till olika typer av indirekta effekter och periodiseringseffekter. 
Nettoeffekten ger därmed en mer korrekt bedömning av regeländringens effekt på 
de offentliga finanserna än vad som fångas upp av bruttoeffekten. Vanligtvis beräknas en 
nettoeffekt för de första tre åren efter regeländringens ikraftträdande. 
För att få ett mått på den långsiktiga kostnaden för offentlig sektor av regeländringen 
i fråga beräknas också en varaktig nettoeffekt för varje regeländring. Skillnaden mellan 
den varaktiga nettoeffekten och de årliga nettoeffekterna beror bland annat på fördröjning 
av vissa indirekta effekter. Detta innebär att om regeländringen inte medför några 
indirekta effekter blir den offentligfinansiella effekten densamma på kort och lång sikt, det 
vill säga de årliga nettoeffekterna och den varaktiga nettoeffekten blir lika stora. 
Vid temporära skatteförändringar kommer den varaktiga nettoeffekten alltid att bli 
mindre än de årliga nettoeffekterna. Detta följer av att temporära skatteförändringar per 
definition inte är varaktiga. Temporära skatteförändringar ger dock upphov till en varaktig 
ränteeffekt genom att även temporära skatteförändringar antas påverka den offentliga 
upplåningen. 
Samtliga effektberäkningar är statiska och görs normalt i det ikraftträdande årets 
priser och volymer. 
55 Detta för att inkomstförslag av betydelse för statsbudgetens inkomster ska kunna behandlas samtidigt som riksdagen fastställer 
beräkning av de totala inkomsterna. Någon egentlig reglering av när beslut om inkomstförslag bör fattas finns dock inte. Se bet. 
1996/97:KU3 s. 6 f., rskr. 1996/97:28.56 Se till exempel Beräkningskonventioner 2008 – Metoder för effektberäkningar av ändrade skatteregler. Finansdepartementet 
brukar ge ut en uppdaterad version av beräkningskonventionerna i samband med budgetpropositionen. Då denna granskning 
inkluderar regeländringar till och med 2008 har vi utgått från beräkningskonventioner fram till och med budgetpropositionen 
2008.

Genom att skatteuppskov innebär att beskattningen skjuts på framtiden utgör 
uppskovet eller avdraget inte någon permanent nedsättning av skatten. 
Skatteuppskoven kan i stället likställas med en skattekredit. För att beräkna 
denna skattekredit måste den initiala kassamässiga effekten av regeländringar 
som rör skatteuppskoven minskas med en nuvärdesberäkning av framtida 
skattebetalningar till följd av dessa regeländringar. 
Endast vid en av de regeländringar som vi har gått igenom har regeringen 
beräknat förändringen i den skattekredit som följer av regeländringar 
i skatteuppskoven. I samband med förslaget om att utvidga bostadsuppskovet 
till hela EES-området uppskattade regeringen värdet på den tillkommande 
skattekredit som utvidgningen antogs medföra.57 Vid övriga förändringar 
av bostadsuppskovet58 har regeringen inte beräknat vare sig värdet på 
tillkommande eller minskade skattekrediter. I stället har de initiala skatteintäktsförändringarna 
eller budgeteffekterna av förändringar i uppskovet 
redovisats. Beräkningen har med andra ord gjorts som om regeländringarna 
ger upphov till permanenta skatteintäkter eller skatteförluster. I några fall har 
regeringen inte redovisat några budgeteffekter alls då dessa har bedömts 
vara försumbara. 
För pensionssparavdraget gäller att detta generellt har hanterats som en 
permanent åtgärd såtillvida att regeringen vid budgetbedömningar inte tagit 
hänsyn till att avdraget kommer att återföras till beskattning när pensionen 
betalas ut. Detta gäller även den tillfälliga begränsning i avdragsrätten som 
infördes i och med 1990–1991 års skattereform.59 Vid två av de regeländringar 
som vi har studerat –införandet av individuellt pensionssparande 
(IPS) och ändringen av etableringskravet inom EES– har regeringen dessutom 
avstått från att redovisa någon påverkan på skatteintäkterna till följd 
av regeländringarna. Vid införandet av IPS skrev regeringen uttryckligen att 
utvidgningen av pensionssparavdraget kunde komma att innebära ett visst 
skattebortfall men att detta var svårt att kvantifiera.60 
Det är naturligtvis svårt att uppskatta värdet på den skattekredit som 
pensionssparavdraget ger upphov till eftersom det kräver kunskap om 
framtida skattesatser. Under ett antagande om oförändrade skattesatser, 
och givet att pensionsspararen inte lyckas placera pengarna till en annan 
avkastning än den avkastning staten kan få på sin upplåning, kommer den 
skattekredit som följer av pensionssparavdraget att bli noll (om hänsyn tas 
till avkastningsskatten kan skattekrediten till och med bli negativ). 
Problemet med att det saknas kunskap om framtida skattsatser gäller dock 
inte bara pensionssparavdraget. Kapitalvinstskatten vid bostadsförsäljningar 
har ändrats vid två tillfällen de senaste åren, och det finns inget som säger 
att den inte kan ändras igen. 
57 Se prop. 2006/07:19, s. 48 f. samt Finansdepartementet (2006), Ändrade regler för uppskov med kapitalvinstskatt vid avyttring av 
privatbostad, s. 35 f.
58 Slopandet av uppskovssystemet i samband med skattereformen, införandet av nytt uppskovssystem, utökad möjlighet få uppskov 
när ersättningsbostad förvärvas före avyttring, utökad möjlighet att få uppskov vid köp av nyproducerad bostadsrätt, begränsningar och räntebeläggning av bostadsuppskoven i samband med fastighetsskattereformen. Se bilaga 1.59 Prop. 1989/90:50, om inkomstskatten för år 1990 m.m., bet. 1989/90:SkU10, rskr. 1989/90:96.60 Se prop. 1992/93:187 samt prop. 2007/08:55.

3.2.2 Förändringar i skatteuppskov finansierar ofta permanenta 
skatteförändringar

I Finansdepartementets beräkningskonventioner anges att en tidsbegränsad 
inkomstförstärkning, mätt som en vanlig årseffekt, av en viss storlek inte kan 
användas för att finansiera permanenta utgiftsökningar av samma storlek.61 
Denna finansieringsprincip är inte bindande i sig utan motiveras snarare av 
de budgetpolitiska målen, framför allt då av överskottsmålet. Både förändringar 
i bostadsuppskovet och pensionssparavdraget har också använts för 
att finansiera permanenta skattebortfall. 
I budgetpropositionen för 2007 angav regeringen att ett slopande av den 
statliga fastighetsskatten förutsatte en ansvarsfull finansiering.62 De regeländringar 
som föreslogs för att finansiera borttagandet av fastighetsskatten 
utgjordes bland annat av olika begränsningar av bostadsuppskovet.63 Av 
regeringens redovisning framgår att om man bortser från intäkterna från den 
kommunala fastighetsavgiften var det bortagandet av möjligheten att överta 
bostadsuppskov när en bostad övergår till ny ägare genom arv, gåva och 
bodelning (benefika förvärv) som beräknades utgöra den största finansieringskällan 
till den reformerade fastighetsskatten på bostäder.64 Regeringen 
beräknar att uppskov till ett värde av drygt 6 miljarder kronor per år kommer 
att återföras till beskattning till följd av slopat uppskov vid benefika förvärv. 
Vid en kapitalvinstsskatt på 22 procent motsvarar detta 1,38 miljarder kronor 
i skatteintäkter, vilket också är den offentligfinansiella effekt som regeringen 
redovisar. Eftersom dessa skatteintäkter endast är en tidigarelagd återföring 
av skattekrediten utgörs den varaktiga och långsiktiga effekten på de offentliga 
finanserna av räntan på skattekrediten. Exemplet belyser därmed de 
svårigheter som finns med att hantera regeländringar som rör skatteuppskov 
inom ramen för budgetredovisningens relativt korta tidsperspektiv. 
Övriga begränsningar av uppskoven i finansieringskalkylen för slopandet 
av fastighetsskatten på bostäder, det vill säga införandet av tak för uppskovsbelopp 
på 1,6 miljoner kronor samt justering av uppskovsregler vid förvärv 
av billigare ersättningsbostad, har beräknats på ett likartat sätt som slopandet 
av uppskov vid benefika förvärv. Den räntebeläggning av uppskovsbeloppen 
som också ingick i finansieringskalkylen är dock av annan karaktär och 
kan ses som en permanent inkomst i form av en ny skatt.65 
Det beräkningssätt och de finansieringsprinciper som regeringen valde 
att utgå från vid finansieringen av fastighetsskattereformen skiljer sig från 
hur den offentligfinansiella effekten beräknades vid EES-utvidgningen av 
bostadsuppskovet. Som vi redogjorde för i avsnitt 3.2.1 valde regeringen i 
61 Se Beräkningskonventioner 2008, s. 18.62 Prop. 2006/07:1, s. 147.63 Prop. 2007/08:27. 
64 Ibid, s. 125.65 Att det handlar om en skatt framgår av regeringens resonemang på s. 122 i prop. 2007/08:27.

fallet med EES-utvidgningen att beräkna och redovisa den offentligfinansiella 
effekten som värdet av den tillkommande skattekredit som EES-utvidgningen 
antas medföra. Därmed uppstod ett mindre finansieringsbehov än om 
regeringen använt samma beräknings- och finansieringsprincip som vid 
fastighetsskattereformen ovan. 
Förändringar i avdragsrätten för privat pensionssparande har i ännu 
större utsträckning än förändringar i bostadsuppskoven använts för att finansiera 
andra skatteåtgärder. I stort sett alla förändringar av pensionssparavdraget 
sedan skattereformen 1990–1991 har motiverats med någon form 
av finansieringsbehov. 
I samband med skattereformen infördes en tillfällig begränsning av 
avdragsrätten för pensionssparavdrag för 1990. Begränsningen motiverades 
dels med att det var en finansieringslösning för de skattesänkningar som 
infördes i skattereformens första del, och dels för att minska avdragseffekten 
av pensionssparavdraget till följd av sänkta marginalskatter i och med skattereformen. 
Begränsningen bedömdes endast innebära ökade skatteintäkter 
för 1990. Den tillfälliga begränsningen upphörde 1991 och det resulterande 
intäktsbortfallet ingick som en del i kostnaden för skattereformen.66 
Den begränsning i avdragsrätten för pensionssparande från ett helt till 
ett halvt basbelopp som infördes 1995 utgjorde en del i finansieringen av 
Sveriges EU-medlemskap. Begränsningen bedömdes medföra en budgetförstärkning 
på 900 miljoner kronor på kort och medellång sikt (1996–1998). 
Beräkningen utgick från hur många som gjort avdrag för mer än ett halvt 
basbelopp åren före regeländringen. Någon bedömning av hur begränsningen 
av avdragsrätten kunde påverka statsfinanserna eller pensionssparandet i 
ett mer långsiktigt perspektiv presenterades inte.67 
Från den 1 januari 2008 begränsades avdragsrätten för privat pensionssparande 
till ett fast avdrag med högst 12 000 kronor per år.68 Begränsningen 
var ett led i finansieringen av ett totalt avskaffande av den statliga 
förmögenhetsskatten. Slopandet av förmögenhetsskatten beräknades 
medföra ett intäktsbortfall på cirka 5 miljarder kronor medan begränsningen 
av pensionssparavdraget enligt propositionen beräknas öka statens intäkter 
med cirka 1,3 miljarder kronor på kort och medellång sikt. Någon ytterligare 
finansiering utöver den begränsade avdragsrätten för privat pensionssparande 
angav regeringen inte. Inga beräkningsantaganden eller liknande redovisades. 
Liksom vid tidigare beräkningar av begränsningar i avdragsrätten för 
pensionssparandet förefaller beräkningen utgå från hur många som tidigare 
gjort avdrag över den nya avdragsgränsen. I beräkningarna tar regeringen 
därmed inte hänsyn till att intäktsförstärkningen endast är tillfällig. I skälen 
66 Se prop. 1989/90:50 samt 1989/90:110.67 Se prop. 1994/95:203.68 Prop. 2007/08:26, bet. 2007/08:SkU15, rskr. 2007/08:92.

för begränsningen anger regeringen dock att reglerna om avdragsrätt för privat 
pensionssparande innebär att det lämnas en skattekredit för sparandet 
och att denna skattekredit hittills har kunnat tas tillbaka genom att utfallande 
pensioner beskattas. Regeringen anger därmed att pensionssparavdraget 
inte utgör någon permanent nedsättning av beskattningen. Det faktum att 
en begränsning av avdraget trots detta används för att finansiera permanenta 
skattesänkningar innebär att den föreslagna finansieringen inte är robust 
på lång sikt. 
3.3 Skatteutgiftsredovisningen ger begränsad informationSedan 1996 lämnar regeringen en redovisning av skatteutgifter till riksdagen.
69 Syftet med redovisningen är att synliggöra skatteutgifter och ge underlag 
för prioriteringar på motsvarande sätt som på budgetens utgiftssida.70 
Genom skatteutgiftsredovisningen har regeringen därmed en möjlighet att 
redovisa nedsättningar och undantag i skattesystemet som kan vara svåra 
att ta upp i andra sammanhang. 
Vilka skatteutgifter som redovisas i skatteutgiftsredovisningen och 
bedömningen av dessa beror på den jämförelsenorm och beräkningsmetod 
som används. Jämförelsenormen i regeringens skatteutgiftsredovisning 
utgörs av den så kallade likformighetsprincipen. Likformighetsprincipen 
innebär att likvärdiga inkomster ska beskattas lika.71 
Enligt jämförelsenormen är avdrag för pensionssparande en skatteförmån. 
Sparandet sker ju med obeskattade medel. Eftersom utbetalningar från 
privat pensionssparande är skattepliktiga, utgörs skatteförmånen enligt skatteutgiftsredovisningen 
av skillnaden i marginalskatt vid inbetalningstillfället 
och marginalskatten på utfallande pensioner. 
Jämförelsenormen innebär också att det faktum att värdeökningar på 
privata bostäder beskattas först vid avyttring ses som en skatteförmån. Att 
kapitalvinstskatten sedan kan skjutas upp innebär ytterligare en skatteförmån 
och ett skatteuppskov. Uppskovsmöjligheten ger upphov till en skattekredit 
och den skattefria räntan på denna skattekredit utgör en skatteutgift 
som avser skatt på kapital. 
Skatteutgiftsredovisningen har utvecklats successivt sedan den första 
redovisningen 1996. Denna utveckling har inte direkt avspeglat sig i hur de 
skatteuppskov som vi här studerar redovisas. Regeländringar som rör uppskoven 
syns generellt inte i skatteutgiftsredovisningen. I dag är det heller 
69 Fram till och med 2007 lämnades skatteutgiftsredovisningen som en bilaga till den ekonomiska vårpropositionen. 2008 års 
redovisning av skatteutgifter lämnades i form av en särskild skrivelse till riksdagen. Se skr. 2007/08:123, Redovisning av skatteutgifter 2008.70 Skr. 2007/08:123, s. 13.71 För inkomstbeskattningen gäller bland annat att allt sparande ska ske med beskattade inkomster och att utfallande sparbelopp 
inte ska beskattas. Värdestegringar ska dessutom beskattas löpande när de uppkommer och inte när de realiseras.

inte möjligt att via skatteutgiftsredovisningen få någon uppfattning om hur 
stora skatteuppskov bostadsuppskovet respektive pensionssparavdraget 
resulterar i. För närvarande redovisar regeringen att det finns en skatteutgift 
kopplad till pensionssparavdraget men gör inga försök att uppskatta storleken 
på skatteutgiften. Fram till och med 2000 års skatteutgiftsredovisning 
beräknade regeringen dock den skatteutgift som hör till pensionssparavdraget. 
Hur beräkningen gått till är inte möjlig att utläsa.72 
Den skatteutgift som redovisas med anledning av bostadsuppskovet 
är visserligen beräknad men hopslagen med den skatteutgift som följer av 
att avkastning på bostadskapitalet inte beskattas löpande, såsom normen 
säger, utan först vid avyttring. Tillsammans redovisas de under namnet 
Värdeförändring på egna hem. Enligt Finansdepartementet beror detta på att 
det för närvarande saknas uppgifter över genomsnittliga innehavstider för 
uppskoven. Följer man skatteutgiftsredovisningen över tid framgår dock att 
bostadsuppskovet har gått från att ha redovisats som en egen skatteutgift 
till att bakas ihop med först en och sedan två andra skatteutgifter. Dessutom 
har uppskovet gått från att ha redovisats som en skatteutgift under 
utgiftsområde 18 Samhällsplanering, bostadsförsörjning, byggande samt 
konsumentpolitik till att vara skattetekniskt motiverat73. De begränsningar av 
bostadsuppskovet som infördes 2008 är svåra att utläsa i skatteutgiftsredovisningen. 
Det tycks dock som att räntebeläggningen av uppskovsbeloppet 
fått till följd att den skatteutgift som regeringen redovisar i skatteutgiftsredovisningen 
halverats.
72 Det finns två metoder för att beräkna skatteutgifter i form av skatteuppskov/pensionssparavdrag. Den vanligaste metoden 
för att beräkna skatteuppskov är kassaflödesmetoden. En annan metod är nuvärdesmetoden. Se Caminada, K. and Goudswaard, 
K. (2008), Revenue effects of tax facilities for pension savings, Department of Finance Canada (2001), PresentValue Tax Expenditure 
Estimates of Tax Assistance for Retirement Savings.
73 Med skattetekniskt motiverade skatteutgifter avser regeringen skatteutgifter som uppkommit till följd av den praktiska 
hanteringen i skattesystemet. Det kan handla om administrativa skäl såsom enkelhet och legitimitet, administrativa mål 
eller rena fördelningsmål.

4 Långa skatteuppskov och 
internationella riskerSkatteuppskov med en lång tidshorisont innebär en osäkerhet kring när 
pengarna kan komma att återföras till beskattning. En ökad rörlighet till följd 
av den pågående internationaliseringen innebär däremot en ökad risk för att 
pengarna inte kommer tillbaka. EG-rätten skyndar på utvecklingen mot ökad 
rörlighet genom att se till att skatteregler som inte främjar rörlighet måste 
ändras eller avvecklas. I detta avsnitt granskar vi vilken information som 
finns kring dessa frågor och hur regeringen redovisat och bedömt de risker 
som är förknippade med en lång tidshorisont och en ökad rörlighet. 
4.1 Lång tidshorisont innebär ett stort mått av osäkerhetDet finns inte någon given tidsgräns för hur långa skattekrediter de två skatteuppskoven 
vi har studerat kan innebära. På kapitalvinster vid försäljning 
av privatbostad kan man få uppskov med skatten ända tills taxeringen året 
efter det att man säljer sin sist ägda bostad. Uppskovets längd och storlek 
blir därmed beroende av när man sålde sin första bostad, hur lång tid som 
förflutit mellan den första och sista bostaden samt hur många bostäder man 
ägt däremellan. För pensionssparavdraget gäller att det skatteuppskov som 
avdraget resulterar i ska återföras till beskattning vid pensioneringen, dock 
tidigast vid 55 års ålder. Hur långa skatteuppskov som pensionssparavdraget 
därmed kan ge upphov till beror på när, vid vilken ålder, som enskilda 
individer väljer att påbörja ett pensionssparande med avdragsrätt och när de 
sedan väljer att gå i pension. 
Genom att skatteuppskoven inte är tidsbestämda finns de skattekrediter 
som bildas till följd av uppskoven ofta kvar väldigt länge. Många gånger 
handlar det om skattekrediter som kan ha upparbetas under flera decennier. 
Detta innebär ett stort mått av osäkerhet kring när skatteuppskoven kan 
komma att återföras till beskattning. De långa tidshorisonterna kan även 
urholka värdet av skatteuppskoven genom att de belopp som återförs till 
beskattning blir mindre värda jämfört med när uppskoven beviljades.7474 Den nyligen införda räntebeläggningen av bostadsuppskovet och det faktum att även avkastningen på pensionssparande 
beskattas löpande och vid uttag kan dock sägas kompensera staten för den värdeförlust som följer av de långa tidshorisonterna. 

4.1.1 Pensionssparavdraget lönsamt under vissa förutsättningar

Av tidigare kapitel framgår att det genomsnittliga pensionssparavdraget 
minskade under 1990-talet men att det totala pensionssparavdraget trots 
detta ökade fram till och med 2000 för att därefter ha legat på ungefär 
samma nivå. Olika uppskattningar indikerar också att de ackumulerade 
pensionssparavdragen i dag uppgår till betydliga belopp. Även försiktiga 
beräkningar antyder att det kan röra sig om cirka 400–500 miljarder kronor. 
Det kommer därmed sannolikt att ta tid innan dessa belopp har återförts till 
beskattning. Detta oavsett om det totala pensionssparavdraget nu kommer 
att minska till följd av att avdraget begränsats beloppsmässigt till 12 000 
kronor per år. Detta är dock något som regeringen inte har diskuterat närmare 
i sina bedömningar. 
Det finns också en risk att det kan dröja innan begränsningen av pensionssparavdraget 
till 12 000 kronor per år får avsedd effekt. Som framgår 
av diagram 4.1 har de som pensionssparar mer än 12000 kronor per år i 
genomsnitt hittills varit relativt få och framför allt utgjorts av personer över 
65 år. 
Diagram 4.1. Antal pensionssparare och genomsnittligt pensionssparavdrag i tusental 
kronor inkomståret 2007 fördelat på ålder och kön 
020 00040 00060 00080 000100 000120 000140 000160 000180 000-1920-2425-2930-3435-3940-4445-4950-5455-5960-6465-6970-7475-7980-8485+
Antal pensionssparare051015202530Tusental kronorKvinnor (antal)KvinnorMän (antal)MänKälla: SCB samt egen bearbetning.
En trend som kan påskynda återföringen av den uppskjutna beskattningen 
är att fler och fler har börjat ta ut sina privata pensioner. Enligt en rapport till 
Expertgruppen för studier i offentlig ekonomi (ESS) har det privata pensionssparandets 
del av den totala pensionen ökat mellan 1996 och 2002 från cirka 
5 till cirka 8 procent i åldersgruppen 65–69 år.75 Även om andelen fortfarande 
är relativt låg ökar den stadigt. Det årliga taxeringsutfallet indikerar också att 
75 ESS (2007), Ett svårlagt pussel – kompletterande ersättningar vid inkomstbortfall.

utbetalningar från privata pensioner som andel av totala pensioner (inklusive 
skattepliktig livränta) har ökat. År 2000 uppgick andelen privata pensioner 
till 7,4 procent för att 2006 ha ökat till 9,3 procent.76 
Utbetalningar från privata pensioner har även ökat i relation till avdragsbeloppen. 
År 2000 uppgick de totala utbetalningarna från privata pensioner 
till ungefär samma belopp som det totala pensionssparavdraget (12 
miljarder kronor). För 2006 uppgick utbetalningar av privata pensioner till 
nästan 20 miljarder kronor medan pensionssparavdraget uppgick till knappt 
13 miljarder kronor. För närvarande verkar därmed skattebortfallet till följd 
av pensionssparavdraget vara lägre än den skatteintäkt som utbetalning av 
privata pensioner genererar. Rent kassamässigt ser systemet därmed ut att 
gå med plus. 
Dagens utbetalningar av privata pensioner är dock ett resultat av avsättningar 
och avdrag som kan ha gjorts för flera decennier sedan. Dessutom 
omfattar utbetalningarna även upparbetad avkastning på de avsatta beloppen. 
För att ta reda på kostnaden för pensionssparavdraget på sikt räcker 
det inte att jämföra avdrag och utbetalningar för samma år. I stället krävs att 
man följer avdrag ett visst år till dess de börjar betalas ut. Detta kräver kännedom 
om framtida skatter, avkastning med mera, vilket vi naturligtvis inte 
har. Dessa informationsbrister är förstås besvärande men de är inte omöjliga 
att hantera. OECD har i en rapport uppskattat kostnaden för pensionssparavdrag 
i samtliga OECD-länder.77 Av OECD:s rapport framgår att kostnaden 
för det svenska systemet (inklusive tjänstepensioner) är mindre än för de 
flesta OECD-länder. Detta beror på att Sverige beskattar utfallande pensioner 
relativt högt och att även avkastningen på pensionssparandet beskattas i 
Sverige. Enligt OECD:s beräkningar kan det svenska systemet till och med 
vara lönsamt under vissa förutsättningar.78 
4.1.2 Bostadsuppskovet dyrt i dag och på sikt

När det gäller de ackumulerade bostadsuppskoven så växer dessa fortfarande. 
Fler uppskov medges än vad som återförs till beskattning. Taxeringsåret 
2008 beviljades totalt 42,3 miljarder kronor i uppskovsbelopp medan återförda 
uppskov uppgick till 13,1 miljarder kronor. Nettot av beviljade minus 
återförda uppskov uppgick därmed till 29,2 miljarder kronor. 
Av diagram 4.2 framgår att återföring av uppskovsbelopp till största 
delen tycks ske i åldersgruppen 60–69 år. En möjlig förklaring till detta kan 
vara att många väljer att återföra sitt uppskov i samband med att de säljer 
sin bostad inför pensioneringen. 
76 SCB, statistikdatabaser.
77 OECD (2004).
78 Detta gäller om diskonteringsräntan sätts lägre än rådande marknadsränta och om beskattningen av utfallande pensioner är 
tillräckligt hög.

Diagram 4.2. Återförda bostadsuppskov taxeringsåret 2008, miljoner kronor05001000150020002500300035004000DödsbonKälla: Skatteverket.
Även om det nu har införts en möjlighet till frivillig återföring av bostadsuppskov 
kommer det sannolikt att ta lång tid innan den ackumulerade 
uppskovsstocken börjar minska.79 Det är även oklart om de begränsningar 
av uppskoven som gäller sedan 2008 kommer att vara tillräckliga för att 
förhindra att uppskovsstocken fortsätter att växa. Regeringen har inte redovisat 
någon bedömning i frågan. I förarbetena till fastighetsskattereformen 
konstaterade regeringen dock att den geografiska utvidgningen av uppskovssystemet 
både medför kontrollproblem och en ökad risk för att basen för 
kapitalvinstskatten eroderas i framtiden.80 
4.2 Anpassning av skatteuppskoven till EG-rättLånga tidsobestämda skatteuppskov innebär en osäkerhet kring när skatteuppskoven 
kommer att återföras till beskattning. En ökad rörlighet över 
nationsgränserna förstärker denna osäkerhet men innebär också en risk att 
skatteuppskoven inte återförs över huvud taget. 
Skillnader i skatteregler mellan länder kan påverka rörligheten över 
nationsgränserna för kapital och människor. Ur ett EG-rättsligt perspektiv är 
detta inget problem så länge som skattereglerna inte missgynnar gränsöverskridande 
rörlighet eller transaktioner i förhållande till rörlighet inom landet. 
Skatteregler som innebär att gränsöverskridande situationer behandlas 
mindre förmånligt än motsvarande nationella situationer anses däremot i 
de flesta fall strida mot EG-rätten.81 Det finns numera en mycket omfattande 
praxis från EG-domstolen där domstolen prövat och underkänt nationella 
skatteregler eftersom dessa inte anses förenliga med EG-fördraget.82 
79 Möjligheten till frivillig återföring och att få uppskov med delar av kapitalvinstbeskattningen infördes genom prop. 2006/07:19, 
bet. 2006/07:SkU7, rskr. 2006/07:71.80 Finansdepartementet (2007d), Reformerad beskattning av bostäder, s. 90 samt prop. 2007/08:27, s. 110.81 EG-fördraget är överordnat den svenska skattelagstiftningen, vilket innebär att nationella myndigheter och domstolar är skyldiga 
att sätta skatteregler som strider mot fördraget åt sidan. Denna princip är inte fördragsfäst utan har fastställts och preciserats av 
EG-domstolen i en rad rättsfall. I prop. 1994/95:19, Sveriges medlemskap i Europeiska unionen, s. 529–530, anger regeringen även 
att ”svenska myndigheterna skall […] respektera EG-rättens verkningar och inte tillämpa eventuella svenska regler som är motstridande”.
82 Ståhl, K. (2006), Skatterna och den fria rörligheten inom EU – svensk skatterätt i förändring?

4.2.1 Inget alternativ till utvidgat bostadsuppskov har diskuterats

I februari 2006 stämde EU-kommissionen Sverige inför EG-domstolen för 
fördragsbrott genom diskriminerande lagstiftning. Enligt kommissionen 
utgjorde de svenska bostadsuppskovsreglerna ett hinder för den fria rörligheten 
på den inre marknaden eftersom reglerna innehöll en restriktion om 
att både den sålda och den nyanskaffade bostaden måste ligga i Sverige för 
att bostadsuppskov skulle medges. I början av 2007 slog EG-domstolen fast 
att de svenska reglerna stred mot fördraget.83 
Redan innan EG-domstolens dom meddelades hade Sverige valt att acceptera 
kommissionens stämningsansökan och meddelat att reglerna skulle 
ändras. I början av 2007 utvidgades därmed de svenska bostadsuppskovsreglerna 
till att gälla inom hela EES-området.84 Detta innebär att bostadsuppskov 
numera medges även om den nya bostaden finns i ett annat EES-land. 
Några alternativ till att utvidga bostadsuppskovssystemet för att anpassa 
det till EG-rätten togs inte fram i de förarbeten som föregick utvidgningen. 
Med tanke på att formen med uppskjuten beskattning nästan inte förekommer 
i något annat land inom EU (eller OECD) hade ett alternativ kunnat 
vara att i stället avveckla systemet.85 En remissinstans (Boverket)86 ansåg att 
en avveckling av systemet vore att föredra framför en utvidgning men detta 
bemöttes inte av regeringen i propositionen. 
Skatteverkets ställningsstagande föregick lagstiftning

Om skatteregler som anses strida mot fördraget får stå kvar oförändrade är 
Skatteverket (och/eller domstolarna) skyldiga att sätta reglerna åt sidan. Redan 
innan kommissionen lämnade sin stämningsansökan till EG-domstolen 
hade Skatteverket också slagit fast att delar av regelsystemet för bostadsuppskov 
innebar ett hinder för den fria rörligheten inom EU. 87 Enligt Skatteverkets 
bedömning gick det inte att rättfärdiga att försäljning av bostäder 
i annat EU-land behandlades annorlunda än motsvarande försäljning av 
bostäder inom landet. Tillämpningen av de svenska reglerna hade därmed 
börjat förändras redan innan lagstiftningen ändrades. 
Kommissionen var dock inte riktigt nöjd med hur de svenska uppskovsreglerna 
hade ändrats för att anpassas till EG-rätten eftersom de enligt 
kommissionen inte omfattade ägar- och andelslägenheter. I oktober 2007 
lämnade Skatteverket ett ställningstagande där det anges att uppskovsreglerna 
även omfattar ägarlägenheter utomlands.88 I och med detta tycks 
83 EG-domstolens dom av den 18 januari 2007 (C-104/06, kommissionen mot Sverige).
84 Prop. 2006/07:19, bet. 2006/07:SkU7, rskr. 2006/07:71.85 I många andra länder medges ofta fullständig skattefrihet om bostaden varit i säljarens ägo i mer än något år. Se OECD (2006), 
Taxation of capital gains of individuals.
86 Boverkets yttrande 2006-08-22, dnr 2011-2645/2006.87 Skatteverkets ställningstagande 2005-02-24, dnr 130 103669-05/111.88 Skatteverkets ställningstagande 2007-10-30, dnr 131 649571-07/111.

kommissionen ha avstått från att gå vidare med frågan. Turerna kring EES- 
utvidgningen av bostadsuppskovet visar därmed att även Skatteverkets 
ställningstaganden spelar en viktig roll när det gäller att anpassa svenska 
skatteregler till EG-rätten.89
4.2.2 Dom i danskt mål bakom ändrat etableringskrav

Det särskilda etableringskrav som inneburit att en pensionsförsäkring måste 
vara meddelad i Sverige för att pensionssparavdrag ska medges har nu ändrats 
till att även omfatta pensionsförsäkringar meddelade i andra EES-länder. 
Samtidigt hävdes det flyttstopp som infördes i början av 2007. 
Bakgrunden till både flyttstoppet och utvidgningen var EG-domstolens 
dom i det så kallade Danmarksmålet.90 I domen slår domstolen fast att det 
danska etableringskravet inte kan anses förenligt med EG-rätten. Eftersom 
det svenska etableringskravet hade en liknande utformning som det danska 
innebar domslutet i Danmarksmålet en möjlighet för svenskar att flytta sitt 
pensionssparande till utländska bolag. För att förhindra en sådan flytt och 
värna om framtida skatteintäkter infördes flyttstoppet91 under den tid som 
nya EG-anpassade regler togs fram.92 
De nya reglerna innebär att individer kan flytta sina pensionsförsäkringar 
både inom Sverige och inom EES utan några skattekonsekvenser.93 Detta under 
förutsättning att pensionsförsäkringsavtalet innehåller en flytträtt, vilket 
inte alltid gäller för äldre avtal.94 Effekten av det ändrade etableringskravet är 
att den som tecknar en pensionsförsäkring kan göra pensionssparavdrag för 
premien oavsett om försäkringen tecknas i Sverige eller inom EES. 95 
Liksom i fallet med EES-utvidgningen av bostadsuppskovet har inte 
några egentliga alternativ till det ändrade etableringskravet diskuterats vad 
gäller det privata pensionssparandet.96 Möjligheten att slopa avdragsrätten 
och i stället införa skattefrihet vid uttag som för annat sparande diskuterades 
dock som ett alternativ till ett ändrat etableringskrav av Pensionsskatteutredningen. 
Som vi tidigare har nämnt lades utredningen dock ned innan den 
hade lämnat något betänkande.9789 Skatteverkets ställningstaganden i rättsliga frågor är inte bindande för någon annan än Skatteverket självt men eftersom Skatteverket har att tillämpa skattelagarna får de betydelse.
90 Dom den 30 januari 2007, kommissionen mot Kungariket Danmark, mål nr C-150/04.91 Flyttstoppet avsåg både privat pensionssparande och tjänstepensionssparande. Se skr. 2006/07:47, Meddelande om kommande 
ändringar av skattereglerna för pensionsförsäkring.
92 Efter domen i Danmarksmålet har EG-domstolen avgjort ett liknande mål mot Belgien, vilket bekräftar utgången i Danmarksmålet. Mål C-522/04, kommissionen mot Konungariket Belgien.
93 Tidigare fanns möjlighet att flytta kapitalet i en pensionsförsäkring inom Sverige om försäkringsavtalet så tillät.
94 För att flytträtten ska gälla krävs att en särskild klausul tagits in i försäkringsavtalet i fråga. Alla nytecknade pensionsförsäkringar 
måste ha flytträtt inskrivet i försäkringsavtalet.
95 Den som väljer att köpa en utländsk försäkring blir dock själv skattskyldig för avkastningsskatt.
96 För tjänstepensionssparandet diskuterades däremot ett alternativ till utvidgat etableringskrav i en departementspromemoria från 
2003. Se Ds 2003:65, Beskattningen av livförsäkringar och EG-rätten.
97 Dir. 2004:99. Utredningens PM finns att tillgå på Riksarkivet.

4.2.3 En mer komplicerad skattekontroll

Utvidgningen av reglerna för de båda skatteuppskoven till att gälla inom hela 
EES-området innebär att skattekontrollen blir mer komplicerad. Framför allt 
gäller detta Skatteverkets möjligheter att få information om skatteuppskoven 
utanför Sveriges gränser. Detta gäller inte bara för nya skatteuppskov utan 
kan även komma att gälla uppskov som kan ha upparbetats under lång tid. 
Ett stort problem är att flertalet EES-länder för närvarande saknar centrala 
fastighetsregister varur Skatteverket skulle kunna få automatisk information 
om innehav och avyttringar av bostäder. Skatteverkets möjligheter att på 
annat sätt begära ut information om kapitalvinster vid bostadsförsäljningar 
från en skattemyndighet i det nya bosättningslandet är också begränsade. 
Endast om kapitalvinsten från bostadsförsäljningar också beskattas i det nya 
bosättningslandet kommer den utländska skattemyndigheten att ha någon 
information att bidra med.98 För att stärka skattekontrollen och säkerställa 
att beskattning av uppskovet kan ske när den nya bostaden säljs har det 
därför införts en skyldighet för uppskovsinnehavare med ett EES-uppskov att 
årligen lämna kontrolluppgifter till Skatteverket som styrker uppskovet.99 Någon 
motsvarande uppgiftsskyldighet finns inte om den nya bostaden ligger i 
Sverige. I det senare fallet får Skatteverket automatiskt dessa uppgifter från 
fastighetsregistret respektive bostadsrättsföreningar.100 
Utvidgningen av pensionssparavdraget innebär i sin tur att det blir svårare 
att kontrollera kopplingen mellan avdragsrätten och beskattningen av utbetalningarna 
från en pensionsförsäkring. För att stärka skattekontrollen har 
det införts krav på att alla försäkringsbolag både i Sverige och i EES-området 
ska lämna kontrolluppgifter till Skatteverket om pensionsförsäkringen eller 
pensionskapitalet flyttas.101 Vidare har det införts en skärpt avskattningsregel 
vilken innebär att försäkringstagaren efter viss tid beskattas för värdet av 
försäkringen som inkomst av tjänst om kontrolluppgift inte lämnas. 
Syftet med de nya kontrollsystemen och upplysningsplikten är att de ska 
säkerställa framtida skatteintäkter. Genom kontrollsystemen är tanken att 
det ska bli möjligt att följa uppskovet eller avdraget från det att det medges 
till dess det återförs. Med tanke på att det många gånger kan gå decennier 
innan den uppskjutna beskattningen återförs och att den också kan flyttas 
mellan olika EES-länder ställs stora krav på systemen. 
För bostadsuppskoven är risken att de nya reglerna inte förmår hantera 
bostadsuppskovsbelopp i mer komplicerade fall, till exempel om en person 
som fått uppskov vid köp av bostad i ett EES-land väljer att flytta till ytterligare 
ett annat land inom EES. Vid flera förvärv utomlands eller om Skatteverket 
98 Ofta finns krav på att säljaren ska ha ägt bostaden ett visst antal år för att slippa skatten vid en försäljning. Se OECD (2006).
99 Prop. 2006/07:19, bet. 2006/07:7, rskr. 2006/07:71.100 Ståhl, K. (2006).
101 Prop. 2007/08:55, bet. 2007/08:SkU24, rskr. 2007/08:155. Vissa remissinstanser påpekade att det inte är säkert om ett sådant 
avtalsvillkor är förenligt med EG-rättens krav på fri rörlighet.

av annan anledning tappar kontakten med den skattskyldige och uppskovsbeloppen 
blir det även svårt för Sverige att hämta in den ränta (schablonintäkt) 
som införts på uppskovsbeloppen.102 
Effekten på de offentliga finanserna om uppskoven inte återförs till 
beskattning kan illustreras med de bedömningar som regeringen redovisade 
i samband med att bostadsuppskovet utvidgades till att gälla inom hela 
EES.103 I den proposition som föregick utvidgningen bedömdes att utvidgningen 
skulle kunna medföra 2 000 tillkommande uppskov per år med en 
genomsnittlig innehavstid på tio år. Den offentligfinansiella effekten för 
dessa utlandsuppskov beräknades (vid en diskonteringsränta på 5 procent) 
till en skattekredit på 80 miljoner kronor. Om uppskoven inte återförs till 
beskattning så går skattekrediten förlorad, vilket innebär att kostnaden för 
offentlig sektor blir betydligt högre. Vid en kapitalvinstskatt på 22 procent 
blir kostnaden i stället 220 miljoner kronor. 
I fallet med utländska pensionsförsäkringar kan problem uppstå om den 
skattskyldige endast fått pensionssparavdrag för vissa år. Utfallande belopp 
måste då delas in i en skattepliktig och en icke skattepliktig del, vilket försvåras 
om lång tid förflutit sedan avdrag medgavs och pensionsförsäkringen 
dessutom har flyttats mellan olika länder.104 
Både EES-utvidgningarna av bostadsuppskovet och pensionssparavdraget 
innebär att skatteintäkterna blir mycket svårkontrollerade den utökade 
skattekontrollen till trots. I budgeten för 2009 har regering och riksdag dock 
tillskjutit ytterligare resurser till Skatteverket. Dessa resurser är bland annat 
avsedda för arbetet med internationell skattekontroll.105 
4.2.4 Pensionering utomlands innebär ytterligare risk men den är svår att 
kvantifiera

Genom det ändrade etableringskravet för pensionssparavdrag kan det i 
framtiden bli allt vanligare med pensionsutbetalningar från utländska försäkringsbolag. 
Det kan även komma att bli vanligare att svenskar väljer att 
pensionera sig utomlands. 
Utvandringen från Sverige har mer än fördubblats de senaste 20 åren 
och trenden är fortsatt stark. Enligt SCB uppgick utvandringen från Sverige 
under 2006 till den högsta siffra som uppmätts sedan 1892. I sin befolkningsframskrivning 
räknar SCB också med en fortsatt ökad utvandring fram 
till 2050.106102 Skatteverket har i ställningstagande 2007-12-20, dnr 131 745783-07/111, bedömt att schablonintäkten kan beskattas även om en 
person bor utomlands och har hemvist i ett land med vilket Sverige har skatteavtal.
103 Se prop. 2006/07:19 samt Finansdepartementet (2006).
104 Intervju Skatteverkets huvudkontor, 2008-11-03.105 Prop. 2008/09:1, utg.omr. 3, bet. 2008/09:SkU1, rskr. 2008/09:87.106 SCB statistikdatabasen, SCB (2006), Sveriges folkmängd 31/12 2006, definitiva uppgifter samt SCB (2008), Sveriges framtida 
befolkning 2008–2050.

En av orsakerna till den ökade utvandringen är att allt fler pensionärer 
söker sig utomlands, vilket bland annat är en följd av att dagens pensionärer 
är mer aktiva och resvana än tidigare generationer. Enligt en undersökning 
från 2005 uppgav 26 procent av personerna födda 1945–1954 att 
de kan tänka sig att flytta utomlands som pensionärer.107 Detta motsvarar 
cirka 300 000 personer de kommande tio åren. Flyttplanerna finns hos alla 
samhällsklasser oavsett inkomst- och utbildningsnivå. Under senare år har 
även ett antal konsultföretag växt fram som specialiserat sig på pensionering 
utomlands. Både möjligheten att ta med uppskovsbeloppet vid fastighetsförsäljning 
till annat EES-land och möjligheten att flytta sitt pensionssparande 
(och uttag av pension) lyfts särskilt fram av dessa bolag. 
Frågan vad som händer med beskattningen av pensionsförsäkring vid 
utflyttning ur landet har diskuterats sedan lång tid tillbaka. I samband med 
att pensionssparavdraget begränsades beloppsmässigt i mitten av 1970-talet 
konstaterade föredragande statsråd att Sverige i stor utsträckning avstått 
från beskattningsrätten av pensionsutbetalningar vid bosättning utom 
landet. För att komma åt detta problem krävdes en revidering av rådande 
dubbelbeskattningsavtal.108 
Finansdepartementet har bekräftat att tillämpningen av olika skatteavtal 
kan innebära begränsade möjligheter att beskatta utfallande pensionsbelopp 
vid utflyttning trots att pensionssparavdrag medgivits.109 I vissa fall förlorar 
Sverige beskattningsrätten helt för pensioner utbetalade från Sverige och i 
andra fall behålls beskattningsrätten.110 Detta kan låta motsägelsefullt men 
beror på att skatteavtalen kommer till i en förhandlingssituation. Sverige brukar 
försöka förhandla bort hemvistbeskattning av pensioner i förhandlingarna 
men lyckas inte alltid. Till detta kommer att kapitalet kan flyttas ut från 
Sverige till ett annat EES-land än det där individen bosatt sig. Det medför att 
Sverige inte längre är källstat och kan då få svårt att åberopa avtalet efter det 
att en individ flyttat utomlands. 
Det har inte gjorts någon uppskattning av den risk för förlorad beskattningsrätt 
som Sverige tar på grund av avtalen. Enligt Finansdepartementet 
är en sådan inte heller helt lätt att göra eftersom avtal för avtal måste analyseras 
och ställas i relation till det antal personer som kan komma i fråga och 
det kapital de kan ha samlat. 
107 Lindgren, M., mfl. (2005) Rekordgenerationen – Vad de vill och hur de tänker.
108 Prop. 1975/76:31, s. 136 f. Se även bet. SkU 1975/76:20 med anledning av propositionen 1975/76:31 om ändrade beskattningsregler 
för pensionsförsäkringar, m.m. jämte motioner, s. 51.109 Finansdepartementets skatteavdelning, e-post, 2008-10-27. Skatteavtalen bygger vanligtvis på OECD:s modellavtal, vilket har 
hemvistbeskattning som huvdregel för pensioner. 
110 Om skatteavtalet är ett exemptavtal förlorar Sverige beskattningsrätten och om avtalet är ett creditavtal behåller Sverige 
beskattningsrätten.

5 Bedömningar av skatteuppskovens 
effekter och måluppfyllelseUtöver de önskvärda effekter som en ekonomiskpolitisk åtgärd kan förväntas 
ha, den så kallade samhällsekonomiska nyttan, finns i allmänhet också 
en rad kostnader eller icke önskvärda effekter förknippade med åtgärden i 
fråga. En viktig del i att kunna utforma åtgärden så att den ger bästa möjliga 
effekt samtidigt som de mindre önskvärda effekterna minimeras är därför 
att skaffa sig en bild av åtgärdens verkan i ett större samhällsekonomiskt 
perspektiv.111 
För att ta fram en så fullständig bild som möjligt över en åtgärds samhällsekonomiska 
konsekvenser behöver man konkretisera det problem 
som ska lösas. Vidare behöver man beskriva hur den föreslagna reformen 
löser detta problem. Därutöver behöver man undersöka om den föreslagna 
åtgärden är effektivare än andra medel för att uppnå samma mål. Eftersom 
kostnaderna och intäkterna av en reglering inte alltid träffar samma grupper 
i samhället är fördelningsanalyser ofta en viktig del i den sammantagna 
konsekvensbedömningen av regeländringars effekter. Alla bedömningar bör 
bygga på tillgänglig empirisk evidens och kunskap. Det är även viktigt att 
regleringar som funnits ett tag utvärderas för att se om de fortfarande uppfyller 
sina syften.112 
Som vi tidigare nämnt är det de långa löptiderna som skiljer uppskjuten 
beskattning från andra ekonomiskpolitiska reformer. I många fall är det sannolikt 
att pensionssparavdraget och bostadsuppskovet rör flera årtionden. 
Det kan finnas skäl att tro att uppskovens långsiktiga effekter avviker från de 
kortsiktiga effekterna, och det är därför viktigt att beskrivningar och bedömningar 
av detta finns med. 
I det följande redogör vi för hur regeringen i förarbetena till de ändringar 
som beslutats rörande uppskoven redogjort för fördelningseffekter och 
ekonomisk risk för enskilda medborgare. Därutöver undersöker vi även i 
vilken utsträckning regeringen utvärderat eller använt sig av utvärderingar av 
skatteuppskoven i sina bedömningar.
111 Av lagen (1995:1059) om statsbudgeten framgår bland annat att hög effektivitet ska eftersträvas i statens verksamhet. Med det 
menas att den statliga verksamheten ska bedrivas så att de mål som riksdagen har satt upp nås i så hög grad som möjligt inom 
ramen för tillgängliga resurser. Vikten av konsekvensbedömningar vid utformningen av regelreformer framgår både av regeringskansliets interna riktlinjer och i IMF:s rekommendationer för hantering av skatteutgifter och i OECD:s principer om kvalitetskrav 
vid regelreformer.
112 Se OECD (2005) och IMF (2007). 

5.1 Begränsad redovisning av fördelningsanalyserFördelningseffekter kan redovisas utifrån socioekonomisk grupp, inkomst, 
hushållstyp, boendeform, region med mera. Detta beroende på vilka fördelningseffekter 
som kan anses vara relevanta i olika fall. I de flesta fall har 
regeringen valt att inte redovisa några fördelningseffekter i förarbetena till de 
olika reformer av skatteuppskoven som vi har studerat. I de fall regeringen 
har redovisat fördelningseffekter har man i huvudsak valt att studera hur 
förslagen påverkar hushållens ekonomiska standard.113 
De begränsningar av bostadsuppskovet som infördes för att finansiera 
fastighetsskattereformen bestod av flera delar. I den proposition som 
föregick reformen framhöll regeringen att reformens alla delar bör utvärderas 
fördelningsmässigt som ett paket. 114 Det går därför inte att utläsa hur 
enskilda delar av reformen, till exempel de olika begränsningarna i bostadsuppskovet, 
slår fördelningsmässigt. Enligt regeringen är den sammantagna 
fördelningspolitiska effekten av paketet dock acceptabel. Samtidigt påpekar 
regeringen att enskilda delar kan ha effekter som inte är fördelningspolitiskt 
önskvärda. Regeringen nämner dock inte vilka dessa är, hur stora de kan 
vara och vem de drabbar. 
Något resonemang kring de långsiktiga fördelningseffekterna av reformen 
finns inte heller. Att det är de som av olika orsaker i framtiden ska sälja 
sina bostäder som är förlorarna, liksom framtida presumtiva uppskovstagare 
borde också klargöras. En dryg fjärdedel av fastighetsskattesänkningen 
betalas nämligen av dem som sedan tidigare redan har ett bostadsuppskov. 
Regeringen räknar med att dessa kommer att behålla sina uppskov och betala 
räntan. För ett hushåll med ett uppskov på 1 000 000 kr ökar den årliga 
boendekostnaden med cirka 5 000 kronor om året. 
Av de förändringar av pensionssparavdraget som vi har gått igenom har 
regeringen vid två tillfällen diskuterat vilken fördelningspolitisk profil avdragsförändringen 
får i förarbetena till förändringarna.115 
I samband med att avdraget för pensionssparande begränsades som ett 
led i finansieringen av Sveriges EU-medlemskap bedömde regeringen att den 
föreslagna avdragsrätten skulle innebära en betydligt bättre fördelningspolitisk 
profil än den nuvarande. Baserat på hur pensionssparavdragen hade 
fördelat sig tidigare år skulle fortfarande 90 procent av alla pensionssparare 
kunna göra fullt avdrag för sina pensionsinbetalningar. Några beräkningar 
eller illustrationer redovisades emellertid inte.116113 Hushållens ekonomiska standard definieras som disponibel inkomst på hushållsnivå justerad för vilken försörjningsbörda 
hushållen har. Försörjningsbördan varierar beroende på hur många vuxna och barn det finns i hushållet.
114 Se prop. 2007/08:27. s 127. 
115 Se bilaga 1.116 Prop. 1994/95:203, s. 43.

Senare studier har dock visat att även om pensionssparandet ökar med 
stigande inkomst så har tillströmningen av pensionssparare under 1990-talet 
främst bestått av en ökning av antalet småsparare.117 
Den senaste begränsningen av pensionssparavdraget utgjorde den 
huvudsakliga finansieringen av avskaffandet av förmögenhetsskatten. I 
den proposition som föregick reformen valde regeringen att redovisa de 
sammantagna fördelningseffekterna för reformen som helhet (det vill säga 
nettot av den slopande förmögenhetsskatten och det begränsade pensionssparavdraget). 
Det går därmed inte att utläsa vilka fördelningseffekter som 
följer av det begränsade avdraget för pensionssparande. Mot bakgrund av 
hur avdragsprofilen sett ut tidigare år bedömde regeringen dock att begränsningen 
av pensionssparavdraget i huvudsak borde träffa personer med höga 
inkomster. Begränsningen av pensionssparavdraget bedömdes därför ge en 
bättre fördelningsprofil än den tidigare regeln.118 
5.1.1 Kortfattad redovisning av jämställdhetsanalyser

Vid de senaste årens reformer av skatteuppskoven har regeringen även börjat 
redovisa jämställdhetskonsekvenser av förslagen. Detta är en följd av ett 
regeringsbeslut om att jämställdhet ska genomsyra regeringens politik.119 
Den bedömning av jämställdhetskonsekvenser som regeringen gör av 
de olika begränsningarna av bostadsuppskovet som infördes i samband 
med fastighetsskattereformen går inte att urskilja var för sig. Regeringen 
bedömer emellertid att den sammantagna ekonomiska effekten av fastighetsskattereformen 
är relativt välbalanserad ur ett jämställdhetsperspektiv. 
Denna bedömning bygger på att knappt hälften av småhusägarna är kvinnor, 
att kvinnor äger 44 procent av det samlade värdet av alla småhus, att 
bostadsuppskoven uppvisar en jämn könsfördelning och att kapitalvinsterna 
för småhus och bostadsrätter fördelar sig ungefär lika mellan män och kvinnor.
120 
Regeringen nämner inte att begränsningarna av bostadsuppskovet och 
den högre kapitalvinstskatten vid bostadsförsäljningar trots dessa fakta 
kommer att påverka kvinnors ekonomiska standard i högre utsträckning än 
mäns. Detta är helt enkelt ett resultat av att män generellt har högre inkomster 
än kvinnor och visas relativt enkelt med hjälp av den mikrosimuleringsmodell 
(FASIT) som regeringen använder i sitt analysarbete.121 
117 Konsumentverket (2000), Privat pensionssparande – slutrapportering av ett regeringsuppdrag.
118 Prop. 2007/08:26, s. 57 f.
119 Protokoll IV 6 vid regeringssammanträde 2004-04-29, dnr. N2004/3108/JÄM. 
120 Prop. 2007/08:27, s. 129 f.
121 FASIT står för fördelningsanalytiskt statistiksystem för inkomster och transfereringar. För en genomgång av hur kvinnors och 
mäns inkomst- och beskattningsförhållanden skiljer sig åt se Skatteverket (2007), Enklare skatter för ökad jämställdhet? 
Beskattningen och de jämställdhetspolitiska målen.

När det gäller begränsningen av pensionssparavdraget till 12 000 kronor per 
år har regeringen bedömt att detta kommer att påverka målet om ekonomisk 
jämställdhet positivt.122 Detta då förslaget enligt regeringen främst påverkar 
höginkomsttagare– en grupp som till stor del utgörs av män. Enligt regeringen 
skulle kvinnor även kunna öka sitt pensionssparande trots begränsningen 
eftersom de flesta kvinnor sparar mindre än 1 000 kronor per månad. Tillgänglig 
statistik visar dock att även om män generellt sparar mer än kvinnor 
så sparar kvinnor många gånger ett högre belopp vid en given inkomst.123 
Regeringens analys av förslagets jämställdhetsaspekter hade därmed tjänat 
på att sättas in i ett större sammanhang.
5.2 Ingen redovisning av konsekvenser för enskilda 
medborgare 
Bostadsinvesteringar och pensionssparandet tillhör livets större ekonomiska 
beslut för medborgarna. Både det privata pensionssparavdraget och 
bostadsuppskovet kan beskrivas som en sorts ekonomiskt kontrakt mellan 
medborgaren och staten med potentiellt lång löptid. De båda uppskoven 
binder upp uppskovsinnehavaren ekonomiskt på ett sätt som kan vara svårt 
och/eller dyrt att bryta. Pensionspengarna är mer eller mindre låsta till 55 
års ålder och den som har fått ett bostadsuppskov har placerat medlen som 
den uppskjutna kapitalvinstbeskattningen frigjort i en ny bostad. Detta gör 
att det i båda fallen kan vara kostsamt för den enskilde att anpassa sig till 
regeländringar som påverkar systemen. 
5.2.1 Ekonomisk risk för enskilda medborgare

Utformningen av bostadsuppskovet har ett antal nackdelar ur den enskilde 
medborgarens perspektiv som följer av att uppskovet avser skatteunderlaget 
och inte skattebeloppet. Om en person sålt en bostad under ett visst beskattningsår 
och gjort en vinst på 100 000 kronor, får hon inte uppskov med 
att betala beskattningsårets vinstskatt, i detta fall 100 000 * 0,22 = 22 000 
kronor. I stället får hon uppskov med att betala skatt på en kapitalvinst på 
100 000 kronor till den skattesats som råder när hon tar fram uppskovet till 
beskattning. På detta sätt får en ändring av skattesatsen retroaktiva ekonomiska 
effekter för medborgarna, även om ändringen inte definitionsmässigt 
utgör så kallad retroaktiv beskattning.124 För en enskild medborgare är det 
förstås säkrare att få uppskov med ett bestämt belopp än med ett som kan 
variera kraftigt.
122 Prop. 2007/08:26, s. 59.123 SCB, statistikdatabaser.
124 Enligt 2 kap. 10 § andra stycket regeringsformen (1974:152).

När bostadsuppskovet infördes 1994 nämndes inget i propositionen om 
den risk en medborgare med bostadsuppskov ställs inför. Man poängterade 
emellertid att det är frivilligt att begära uppskov.125 
Vid EES-utvidgningen av bostadsuppskoven 2007 infördes möjligheten 
till delvisa uppskov och frivillig framskattning. Tidigare fanns inte denna 
möjlighet, vilket enligt regeringen begränsade de skattskyldigas handlingsfrihet.
126 Genom möjligheten till delvisa uppskov och frivillig framskattning 
har skattskyldiga med bostadsuppskov fått en reell möjlighet att möta en 
ofördelaktig framtida lagändring utan att behöva sälja sin bostad. 
Fastighetsskattereformen innebar två faktorer som påverkar de ekonomiska 
villkoren för medborgare med redan befintliga bostadsuppskov negativt. 
För det första höjdes skattesatsen på privatbostadsvinster från 20 till 22 
procent och för det andra räntebelades uppskoven.127 Dessa två faktorer kan 
innebära att det beslut om att begära uppskov som uppskovsinnehavarna en 
gång tagit nu, i ljuset av nya regler, är mindre fördelaktigt än att ha skattat 
fram vinsten vid försäljning, köpt en annan bostad etc. Detta är exempel på 
retroaktiva negativa effekter för medborgare med uppskov som inte redovisas 
i propositionen. 
Eftersom reglerna tillkännagavs en tid före ikraftträdandet kunde uppskovsinnehavare 
välja att ta fram sina uppskov till beskattning innan dessa 
två regeländringar inträdde. Detta lindrade dock bara problemen för dem 
som har en reell möjlighet att skatta av uppskoven. De införda begränsningarna 
av bostadsuppskovet (framför allt takbeloppet) riskerar dessutom att 
medföra inlåsningar i ogynnsamma bostadssituationer för medborgare med 
gamla uppskov till stora belopp.128 Denna risk nämns inte i propositionen, 
men har förekommit i interna beredningsdiskussioner i Regeringskansliet, 
enligt tjänstemän i Finansdepartementet.129 
Pensionssparavdrag kan bli en förlustaffär

Även pensionssparavdraget innebär att individen skjuter upp beskattningen 
av inkomst och inte själva skattebetalningen som sådan. Tanken bakom pensionssparavdraget 
är nämligen att individen ska kunna minska sin beskattningsbara 
inkomst under sitt arbetsliv när inkomsten och marginalskatten 
är hög och ta upp sparande inklusive avkastning till beskattning vid pensioneringen 
när inkomsten och marginalskatten är lägre. För individer med en 
marginalskatt som är lika hög vid avsättningssom vid uttagstillfället (till 
exempel individer som enbart betalar kommunalskatt) så försvinner en viktig 
125 Prop.1993/94:45, s. 44.126 Prop. 2006/07:19, s. 43 f.
127 Prop. 2007/08:27.128 Se även Finanspolitiska rådet (2008), Svensk finanspolitik samt Öberg, A. (2008), Incitamentseffekter av slopad fastighetsskatt.
129 Intervju. Finansdepartementets ekonomiska avdelning och skatteavdelning, 2008-10-22.

poäng med att spara med avdragsrätt. Poängen med pensionssparavdraget 
kan även urholkas om framtida marginalskatter skulle bli avsevärt högre än 
dagens skatter eller om avgifter och avkastningsskatt håller nere en del av 
tillväxten i sparandet. 
Eftersom pensionssparande med avdragsrätt innebär att sparkapitalet 
i de flesta fall kommer att vara låst fram till 55 års ålder är det viktigt att de 
personer som väljer att inleda denna typ av sparande också förstår dess konsekvenser. 
Detta särskilt om pensionssparavdraget sannolikt inte kommer 
att vara en lönsam affär för alla. 
Regeringen har inte bedömt vilka risker pensionssparavdraget kan medföra 
för enskilda. I budgetpropositionen för 2008130 drar regeringen slutsatsen 
att många personer tycks pensionsspara utan att känna till något om sin 
framtida pension. Regeringen gör dock inte någon bedömning av vad detta 
kan bero på. 
På senare tid har det även kommit signaler om att en del pensionssparare 
har fortsatt att spara mer än 1 000 kronor per månad under 2008, 
vilket innebär en direkt förlustaffär. 131 Sannolikt har dessa pensionssparare 
inte insett att avdragsbeloppet från och med den 1 januari 2008 är reducerat 
till 12 000 kronor per år men att även sparbelopp över 12 000 kronor per år 
trots detta kommer att beskattas som inkomst vid uttag. 
5.3 Uppskovens måluppfyllelse har inte utvärderatsVi har hittills fokuserat på vilka konsekvensbedömningar regeringen gjort 
inför ändringar av skatteuppskoven. Med tanke på hur länge de båda skatteuppskoven 
har funnits och att deras risker och komplexitet har ökat under 
senare år är det viktigt att deras måluppfyllelse också utvärderas på ett 
systematiskt sätt. 
5.3.1 Bristfällig empirisk kunskap kring bostadsuppskovets måluppfyllelse

Med undantag för när det tidigare bostadsuppskovssystemet slopades 
i samband med skattereformen 1990–1991 har någon genomlysning av 
bostadsuppskovets måluppfyllelse och effekter inte gjorts. I en av de utredningar 
som föregick skattereformen132 konstaterade kommittén att de 
tidigare uppskovsreglerna var en högst bristfällig lösning på inlåsningsproblemet 
av beskattning vid bostadsbyten. Eftersom uppskov endast medgavs 
vid flyttning till en dyrare bostad, löste ett uppskov med beskattningen inte 
problemet utan sköt endast upp det. Som vi tidigare har nämnt blev skatte130 Prop. 2007/08:1, Budgetpropositionen för 2008, Ålderspensionssystemet vid sidan av statsbudgeten, s. 15.131 Se http://www.skandiabanken.se/hem/templates/pages/TextPage____1901.aspx?month=2008-10-09. 
132 SOU 1989:33, Reformerad inkomstbeskattning, del II, Inkomst av kapital, s. 73.

reformens lösning på inlåsningsproblem på bostadsmarknaden till följd av 
kapitalvinstbeskattning därför ett lågt, procentuellt skattetak på intäkterna 
från bostadsförsäljning.133 
Anledningen till att ett nytt bostadsuppskovssystem infördes bara ett par 
år efter skattereformen var att inlåsningsproblemet till följd av kapitalvinstskatten 
på privatbostadsförsäljningar bedömdes som allvarligt. Varken i den 
proposition som införde det nya uppskovssystemet eller i den utredning134 
propositionen hänvisar till redovisas något teoretiskt eller empiriskt underlag 
av hur allvarligt inlåsningsproblemet är rent samhällsekonomiskt. Det 
finns dock resonemang i propositionen som bygger på anekdotisk evidens 
där man hänvisar till exempel som anförts i den allmänna debatten. 
I propositionen inför avskaffad fastighetsskatt för regeringen en motsägelsefull 
argumentation kring inlåsningsproblematiken.135 Inledningsvis konstaterar 
man att den empiriska kunskapen om problemet med inlåsningar 
är mycket svag. Trots det anför man att det inte är önskvärt att höja kapitalvinstskatten 
alltför mycket med tanke på inlåsningseffekternas kostnader i 
form av minskad rörlighet på bostads- och arbetsmarknaderna. Samtidigt 
behandlas inte möjliga inlåsningseffekter till följd av räntebeläggningen av 
uppskovsbeloppen. När det gäller införandet av ett tak för uppskovsbeloppet, 
konstaterar regeringen bara att det inte bör ha någon större inverkan på 
de skattskyldigas möjligheter till bostadsbyten under förutsättning att taket 
sätts tillräckligt högt.136 
Även om det är ont om empiriska undersökningar av vinstskatten och 
skatteuppskovet vid bostadsförsäljningar och deras effekter på rörligheten 
på bostadsmarknaden så innebär det inte att studier saknas helt. I en av 
de underlagsrapporter som togs fram i samband med utvärderingen av 
skattereformen 1990–1991 studerades nämligen inlåsningseffekter till följd 
av kapitalvinstbeskattningen på bostäder. 137 I studien finner författarna att 
inlåsningseffekter till följd av kapitalvinstbeskattningen inklusive bostadsuppskovet 
endast uppstår för hushåll som står inför valet att köpa en ny och 
billigare bostad. 138 Implikationen av detta är att rörligheten från ett dyrare 
boende, till exempel stora villor och bostadsrätter, till ett billigare boende, till 
exempel mindre bostadsrätter och hyresrätter, riskerar att bli mindre än den 
skulle ha varit om beskattningen sett annorlunda ut. Av studien går det dock 
inte att avgöra om denna inlåsning skulle kvarstå även i en situation utan 
bostadsuppskov.
133 Prop. 1989/90:110, bet. 1989/90:SkU30, rskr. 1989/90:356.134 SOU 1992:47, Avreglerad bostadsmarknad, del II. Denna utredning avstod från att lägga fram förslag till lösning av inlåsningsproblematiken med hänvisning till att frågan redan bereddes inom Finansdepartementet.
135 Prop. 2007/08:27.136 Ibid, s. 118.137 Se SOU 1995:104, Skattereformen – en utvärdering, inklusive bilagor och underlagsrapporter.
138 Se Skedinger, P. och Lundborg, P. (1995), Capital Gains Taxation and Residential Mobility in Sweden.

På senare tid har även ett antal studier från andra länder tittat på inlåsningsproblematiken 
vid bostadsförsäljningar. Av dessa studier framgår att 
formen med uppskjuten beskattning nästan inte förekommer i något annat 
land än Sverige. Inlåsningsproblematiken har i stället lösts med skattebefrielse 
alternativt mycket låg beskattning på privatbostadsförsäljningar.139 Det bör 
här poängteras att även om det svenska bostadsuppskovet är ovanligt i internationella 
sammanhang så innebär det att den effektiva kapitalvinstbeskattningen 
på bostäder blir lägre än den formella skattesatsen på 22 procent. 
Om bostadsuppskovet inte hade funnits skulle den samlade beskattningen 
vid försäljning av privatbostäder bli mycket hög i ett internationellt perspektiv.
140 
5.3.2 Ingen utvärdering av pensionssparavdraget

Sedan pensionssparavdraget infördes har ett allmänt pensionssystem både 
hunnit införas och reformeras. Trots detta har inte pensionssparavdragets 
effektivitet utvärderats – varken i samband med skattereformen 1990–1991 
eller pensionsreformen 1994–1998.141 Den utredning som tillsattes 2004 
för att se över beskattningen av tjänstepensioner och privata pensionsförsäkringar 
hann aldrig lämna något betänkande innan den lades ned. Några 
senare utvärderingar av pensionssparavdraget och dess effekter har inte 
redovisats av regeringen. 
Det huvudsakliga syftet med pensionssparavdraget har varit att skapa 
incitament för enskilda att spara till sin framtida pension. I en av underlagsrapporterna 
till Kommittén för utvärdering av skattereformen visade 
författarna med några räkneexempel att pensionssparavdraget även innebar 
möjligheter till skatteplanering. Genom att låna till pensionssparpremien 
och få avdrag för både lånekostnaden och sparpremien kunde pensionsspararen 
göra betydande vinster. Möjligheten till ett sådant skattearbitrage 
finns fortfarande kvar men vinsterna av skattearbitraget har minskat till följd 
av lägre inkomstskatter och att avkastningen på pensionskapitalet numera 
beskattas.142 
Även om frågan om pensionssparavdraget verkligen utnyttjas för att 
spara till framtida pension inte har utvärderats av regeringen finns externa 
studier som undersökt pensionssparavdragets incitamentseffekter. I en 
svensk licentiatavhandling från 2008 studeras skälen till varför människor 
pensionssparar.143 Med reservation för svårigheten med att göra en sådan 
undersökning pekar resultaten på att det huvudsakliga motivet att pensions139 
OECD (2006) och Shan, H. (2008), The Effect of Capital Gains Taxation on Home Sales: Evidence from the Taxpayer Relief Act of 
1997.140 Statens bostadskreditnämnd (2008), Samband mellan bostadsmarknad, arbetskraftens rörlighet och tillväxt.
141 I samband med att avdragsrätten för pensionssparandet begränsades beloppsmässigt i mitten av 1970-talet diskuterades om det 
var dags att avskaffa pensionssparavdraget helt. 
142 Se SOU 1995:104, bilaga 1, s. 27 f samt Agell, J., Berg, L. och Edin. P.-A. (1995), Tax reform, consumption and asset structure.
143 Johannisson, I. (2008), Private pensionsavings: Gender, marital status and wealth – Evidence from Sweden in 2002.

spara med skatteavdrag är sparande till sin pension snarare än skatteplanering. 
Enligt avhandlingen ökar även incitamenten att pensionsspara med 
förmögenheten i det allmänna pensionssystemet. Detta kan låta motsägelsefullt 
men en förklaring kan vara att allmän pension bara kan tjänas in för inkomster 
upp till 7,5 basbelopp. Det kan därför finnas incitament att använda 
pensionssparavdraget för att även bygga upp ett pensionskapital med hjälp 
av högre inkomster än 7,5 basbelopp. 
Pensionssparavdraget har i vissa sammanhang kritiserats för att hämma 
konkurrensen på finansmarknaden genom att låsa pensionsspararna till 
vissa sparformer.144 Den nyligen införda flytträtten för pensionssparande kan 
möjligen minska detta problem. Någon egentlig utvärdering av om och i vilken 
utsträckning pensionssparavdraget bidrar till en försämrad konkurrens 
på sparmarknaderna har dock aldrig redovisats av regeringen.145 
Studier från OECD visar dock att det finns evidens för att skatteavdrag 
med syfte att gynna ett visst sparande leder till att sparandet omfördelas dit 
skattereglerna är som mest förmånliga. Någon effekt på det totala sparandet 
i ekonomin är dock svår att hitta. Studierna pekar emellertid på att det finns 
en koppling mellan det privata pensionssparandet och de offentliga pensionssystemen. 
Ju förmånligare de senare är, desto mindre kommer medborgarna 
själva att spara till sin pension.146144 SOU 2000:11, Finanssektorns framtid.
145 Detta trots att regeringen i samband med införandet av det individuella pensionssparandet (IPS) uttalade en förhoppning om att 
införandet skulle förbättra utbudet och konkurrensen på vissa sparmarknader. Se prop. 1992/93:187 s. 85, bet. 1992/93:SkU31, 
rskr. 1992/93:359.146 OECD (2004).

6 Riksrevisionens slutsatser och 
rekommendationer 
De skattekrediter som följer av pensionssparavdraget och uppskovet med 
kapitalvinstskatt vid försäljning av privatbostad är omfattande och ännu 
finns inga tecken på att de slutat växa. Även om pensionssparavdraget eller 
bostadsuppskovet skulle slopas helt så kommer det därmed att finnas en 
stor stock utestående uppskov som behöver hanteras under en lång tid 
framöver. Den ökande internationaliseringen innebär dessutom en ökad risk 
för att en del av dessa skattekrediter inte återförs till beskattning över huvud 
taget. 
6.1 Offentligfinansiella effekter med fokus på kort siktRegeringen har relativt stora möjligheter att avgöra vilka offentligfinansiella 
effekter till följd av ändrade skatteregler som bör beräknas och vilka finansieringsprinciper 
som ska vara vägledande. Den nya budgetprocess som 
infördes i mitten av 1990-talet har inneburit att skatteförslag som mer än 
marginellt påverkar statsbudgeten för nästkommande år ska redovisas i 
budgetpropositionen även om förslaget sedan lämnas i en särproposition.147 
Redovisningen i budgetpropositionen är i huvudsak begränsad till effekterna 
för det kommande samt de närmast efterföljande budgetåren. Detta hindrar 
dock inte att regeringen i samband med att skatteförslag lämnas, oavsett 
om det sker i en särproposition eller i någon av de ekonomiska propositionerna, 
kan välja att även bedöma de offentligfinansiella effekterna i ett längre 
tidsperspektiv.
6.1.1 Svårt att få information om (ackumulerade) skattekrediter

Olika uppskattningar indikerar att de ackumulerade skattekrediter som följer 
av pensionssparavdraget och bostadsuppskovet sammantaget uppgår till 
omkring 600–700 miljarder kronor.148 Det handlar alltså om betydande 
147 Detta för att inkomstförslag av betydelse för statsbudgetens inkomster ska kunna behandlas samtidigt som riksdagen fastställer 
beräkning av de totala inkomsterna. Någon egentlig reglering av när beslut om inkomstförslag bör fattas finns dock inte. Se bet. 
1996/97:KU3 s. 6 f., rskr. 1996/97:28.148 Från Skatteverkets register och årsredovisning kan man få information om att de samlade uppskovsbeloppen avseende kapitalvinst vid bostadsförsäljningar uppgick till 196 miljarder kronor 2007. För pensionssparavdraget finns inga register men de uppskattningar av pensionssparavdraget som gjorts indikerar att dessa uppgår till mellan 400 till 500 miljarder kronor.

belopp i utestående skattekrediter. De långa löptider som kännetecknar de 
båda skatteuppskoven innebär dessutom att de skattekrediter som följer av 
uppskoven ofta upparbetats under lång tid. 
Av detta skäl är det anmärkningsvärt att regeringen inte lämnar någon 
kontinuerlig bedömning över den ackumulerade skattekredit eller de skattefordringar 
som skatteuppskoven resulterar i. Detta särskilt som Skatteverket 
sedan 2007 i sin årsredovisning lämnar en upplysning om bostadsuppskoven 
och vilka skatteintäkter dessa skulle ge upphov till om alla uppskoven 
återfördes i dag. Någon motsvarande upplysning när det gäller det ackumulerade 
pensionssparavdraget lämnas emellertid inte av vare sig Skatteverket 
eller regeringen. Denna skillnad i Skatteverkets och regeringens redovisning 
samt mellan de två uppskoven följer av att skatteuppskoven är exempel på 
tillgångar där normering saknas i staten. 
Frånvaron av en löpande redovisning och information över upparbetade 
ackumulerade skattekrediter står därmed i kontrast till hur andra statliga 
fordringar redovisas. För andra statliga fordringar gäller att dessa ska redovisas 
som en tillgång i myndigheternas balansräkning och att nedskrivning ska 
göras för osäkra fordringar.149 Av denna redovisning framgår att merparten 
av statens utlåning utgörs av de studielån som Centrala studiestödnämnden 
(CSN) administrerar. År 2007 stod studielånen för nära 90 procent eller 178 
miljarder kronor av den totala utlåningen på 198 miljarder kronor. Resten 
utgörs främst av Riksgäldskontorets utlåning till statliga bolag. 
Information om de två skatteuppskoven saknas dock inte helt i regeringens 
redovisning. I samband med beräkningar av de offentligfinansiella effekterna 
till följd av regeländringar som rör bostadsuppskovet har regeringen 
redovisat de samlade uppskovsbeloppen för enskilda år. Genom skatteutgiftsredovisningen 
har regeringen också en möjlighet att redovisa bedömningar 
av nedsättningar av skatter med mera som kan vara svåra att ta upp 
i andra sammanhang. Den information som går att få ut av regeringens 
skatteutgiftsredovisning är dock begränsad. Till exempel går det inte att via 
skatteutgiftsredovisningen få någon uppfattning om hur stora skatteuppskov 
det handlar om. Det är även svårt att ur skatteutgiftsredovisningen utläsa 
när regelverket kring skatteuppskoven har ändrats. 
6.1.2 Ofullständig bedömning av skatteuppskovens offentligfinansiella 
effekter

Även om regeringen inte redovisar några löpande bedömningar av de utestående 
skattekrediter som följer av skatteuppskoven redovisar man kontinuerligt 
beräkningar och bedömningar av offentligfinansiella effekter vid regel149 
Ekonomistyrningsverket (ESV) har även utfärdat en handledning för hur statens utlåningsverksamhet bör redovisas i syfte att 
uppnå en mer enhetlig redovisning. Se ESV 2007:17 Redovisning av utlåningsverksamhet.

ändringar som rör skatteuppskoven. Dessa beräkningar avser i första hand 
de offentligfinansiella effekterna för de närmaste budgetåren. 
I sina beräkningar av offentligfinansiella effekter till följd av regeländringar 
i skatteuppskoven har regeringen i de flesta fall behandlat uppskoven som 
om det vore fråga om permanenta nedsättningar av skatten. Endast i något 
fall har regeringen valt att beräkna förändringen i den skattekredit som följer 
av uppskovet. 
Att regeringen sällan tar hänsyn till hur värdet på den skattekredit som är 
förknippad med uppskovet förändras när regelverket kring skatteuppskoven 
ändras kan härledas till budgetredovisningens relativt korta tidsperspektiv. 
Tidigare upparbetade uppskov eller skattekrediter syns inte i redovisningen 
eftersom dessa betraktas som en redan inträffad kostnad. Samtidigt ligger 
framtida kommande uppskov eller återföringar oftast så långt fram att de 
inte kommer med i beräkningen. I stället kommer framtida återföringar av 
skatteuppskoven i de flesta fall att återfinnas i de skatteprognoser som görs 
om cirka 10–20 år. Denna frånvaro av långsiktighet i beräkningarna innebär 
att regeringens redovisning och bedömning av skatteuppskov blir ofullständig.
6.1.3 Oklart vilka finansieringsprinciper som gäller

Problemet med att inte ha ett tillräckligt långt tidperspektiv vid beräkningar 
av offentligfinansiella effekter till följd av regeländringar som rör skatteuppskoven 
blir påtagligt när förändringar i skatteuppskov finansierar andra 
åtgärder. 
Under den period som täcks in av denna granskning har det varit vanligt 
att förändringar i skatteuppskov använts för att finansiera permanenta skatteförändringar. 
Eftersom skatteuppskov (eller förändringar i skatteuppskov) 
inte innebär en permanent nedsättning eller förändring av skatten blir en 
sådan finansiering inte robust på lång sikt. Särskilt tydligt är detta när det 
gäller finansieringen av fastighetsskattereformen och avskaffandet av förmögenhetsskatten. 
Båda dessa reformer innebar ett permanent slopande av två 
skatter, vilka till stor del finansierades genom begränsningar i bostadsuppskovet 
och pensionssparavdraget. Detta behöver i och för sig inte vara en 
felaktig finansieringslösning men den riskerar att inte bli långsiktigt hållbar. 
Med tanke på att regeringen särskilt påpekat vikten av en ansvarsfull finansiering 
vid avskaffandet av framför allt fastighetsskatten är detta olyckligt. 
De beräknings- och finansieringsprinciper som används när skatteuppskoven 
har begränsats (för att finansiera andra skatteförändringar) har dessutom 
skilt sig från de principer som används när uppskoven utvidgats. Vid 
utvidgningen av bostadsuppskovssystemet till hela EES-området beräknade 
regeringen utvidgningens offentligfinansiella effekt och finansieringsbehov 

som förändringen i den tillkommande skattekredit som utvidgningen medför. 
Detta innebär en mindre intäktsförlust och därmed ett mindre finansieringsbehov 
än om regeringen använt samma beräknings- och finansieringsprincip 
som när begränsningar i skatteuppskoven används för att finansiera 
andra åtgärder. Att på detta sätt använda olika finansieringsprinciper vid 
olika tillfällen skapar oklarheter och är därför inte bra för transparensen i 
redovisningen.
6.2 Långa uppskov i en internationell värld innebär dubbel 
osäkerhetDet är inte bara uppskovens långa tidshorisont som innebär osäkerhet. Den 
pågående internationaliseringen och medföljande ökande rörlighet över nationsgränserna 
för information, kapital och människor innebär också en risk 
att uppskoven inte återförs till beskattning över huvud taget. 
6.2.1 EG-anpassning har inneburit mer komplexitet och ökad risk för 
uteblivna skatteintäkter

Den senare tidens utveckling av EG-rätten har bidragit till en ökad rörlighet 
genom att skatteregler som hindrar eller försvårar för människor och kapital 
att röra sig över gränserna måste ändras eller avvecklas. 
Både bostadsuppskovet och det regelverk som omgärdar pensionssparavdraget 
har anpassats till EG-rätten genom att möjligheten att få bostadsuppskov 
och pensionssparavdrag utvidgats till att gälla inom hela EES-
området och inte som tidigare bara inom Sveriges gränser.150 En utvidgning 
av regelverket till att gälla inom hela EES är dock bara ett sätt att anpassa 
reglerna till EG-rätten. Några alternativa lösningar till att utvidga uppskovssystemen 
har dock inte utretts eller presenterats av regeringen i de förarbeten 
som föregick utvidgningarna. 
Resultatet av att utvidga skatteuppskoven till hela EES-området har 
inneburit ett mer komplicerat regelverk som är svårare att kontrollera. Detta 
beror på att en effektiv skattekontroll kräver en god tillgång på information 
och uppgifter av olika slag. Den geografiska utvidgningen av skatteuppskoven 
innebär dock att Skatteverkets informationsinhämtande blir svårare och 
att skattekontrollen därmed blir mer beroende av (frivillig) medverkan från 
de skattskyldiga. Även om det har införts en utökad kontrolluppgiftsskyldighet 
när det gäller EES-uppskoven råder det fortfarande en viss osäkerhet om 
Sverige verkligen förmår att få tillbaka skatteintäkterna från uppskoven. Det 
finns här en stor risk att de utestående skattekrediter som följer av EES-upp150 Enligt Ståhl, K. (2006) s. 29 har detta varit en vanlig lösning när svenska skatteregler ska anpassas till EG-rätt.

skoven omvandlas till permanenta skatteavdrag. Denna risk gäller inte bara 
nytillkomna skatteuppskov utan kan även drabba uppskov som upparbetats 
sedan flera decennier tillbaka. 
Problemen kring EES-utvidgningarna har dock fört med sig att de begränsningar 
av uppskoven som nyligen införts inte bara har motiverats av 
finansieringsskäl för andra skattereformer utan även med att de ska bidra 
till att säkerställa framtida skatteintäkter. I 2008 års ekonomiska vårproposition 
angav regeringen att skatteuppskov på sikt bör undvikas inom 
inkomstbeskattningen för att säkerställa svenska skatteintäkter.151 Med tanke 
på uppskovens långa tidshorisont och att det redan finns en stor stock av 
utestående uppskov som fortfarande växer kommer det sannolikt att ta tid 
innan, redan införda och eventuella framtida, begränsningar av uppskoven 
får avsedd effekt. 
6.2.2 Sveriges skatteavtal kan bli ett växande problem

Det är inte bara skatteuppskovens anpassning till EG-rätten som innebär 
risk för framtida skattebortfall. En ökad rörlighet kan även innebära problem 
till följd av Sveriges skatteavtal med andra länder. I skatteavtalen har Sverige 
nämligen i stor utsträckning avstått från beskattningsrätten till pensionsutbetalningar 
från privat pensionssparande när personer flyttar från Sverige. 
Eftersom det redan i dag finns tecken på att svenskar i högre utsträckning 
väljer att pensionera sig utomlands kan detta komma att bli ett växande 
problem. Trots att problemet varit känt sedan lång tid tillbaka har regeringen 
inte redovisat någon bedömning av hur stort det kan vara. Även om det 
inte rör sig om så stora belopp kan förtroendet för skattesystemet påverkas 
negativt om det här uppstår en möjlighet att undgå beskattning oavsett om 
denna möjlighet sedan beror på luckor i skatteavtal, lagstiftning eller skattekontroll. 
För att åtgärda problemet krävs antingen att skatteavtalen omförhandlas, 
vilket är mycket tidskrävande och inte alltid en framgångsrik väg, 
eller att regelverket ändras. 
6.3 Regeringen redovisar ett begränsat urval av 
konsekvensbedömningar 
En viktig del i att utforma skatteregler som styrmedel är att bedöma reglernas 
verkan i ett större samhällsekonomiskt perspektiv.152 Vilka bedömningar 
som är relevanta att redovisa kan variera från fall till fall. 
151 Prop. 2007/08:100, s. 78. Riksdagen har godkänt regeringens bedömning genom bet. 2007/08:FiU20, rskr. 2007/08:259.152 Konsekvensutredningarna är ett verktyg för att få fram enkla, rättvisa och ändamålsenliga regler. I Sverige är det ett krav att 
en särskild konsekvensutredning görs i ett tidigt skede när en ny regel med konsekvenser för små företag övervägs. Se förordning 
(2007:1244) om konsekvensutredning vid regelgivning. Kravet gäller såväl inom Regeringskansliet som för övriga myndigheter 
samt utrednings- och kommittéväsendet. I övrigt finns det inte något formellt regelverk för Regeringskansliet som styr hur och 
vilka frågor som ska behandlas i samband med att regeringen presenterar propositioner till riksdagen.

6.3.1 Svårt utläsa fördelningseffekter av regeländringar som rör 
skatteuppskoven 

Med så långa uppskovstider som bostadsuppskovet och pensionssparavdraget 
omfattar är det viktigt att bedöma och redovisa deras effekter i ett 
relevant tidsperspektiv. Generellt har regeringen inte fört några resonemang 
kring skatteuppskovens långsiktiga effekter i samband med regeländringar 
som rör uppskoven. De konsekvensbedömningar som regeringen redovisat 
har i stället i huvudsak varit inriktade mot att bedöma förslagens fördelningseffekter. 
På senare tid har regeringen även börjat redovisa jämställdhetsanalyser 
med anledning av förslagen. Redovisningen har dock i de flesta 
fall varit mycket kortfattad. 
Vid de senaste begränsningarna av skatteuppskoven i samband med 
fastighetsskattereformen och avskaffandet av förmögenhetsskatten har 
regeringen valt att redovisa effekterna av reformpaketen som helhet. Det är 
därmed inte möjligt att utläsa fördelningseffekterna av de begränsningar 
som införts för de båda skatteuppskoven, något som även Finanspolitiska 
rådet påpekat.153 
Enligt tjänstemän vid Finansdepartementet är de konsekvensbedömningar 
som regeringen presenterar i olika offentliga dokument endast ett urval 
av de underlag som tas fram i samband med att regeländringar som rör 
skatteuppskoven utarbetas. Det finns förstås en begränsning i hur utförliga 
konsekvensbedömningar som är möjliga att redovisa, men det urval som 
regeringen gjort har fått till följd att bedömningarna i många fall blivit så 
kortfattade att de är på gränsen till intetsägande. Analyserna hade i de flesta 
fall tjänat på att sättas in i ett större sammanhang.
6.3.2 Risker för enskilda skattebetalare har inte uppmärksammats

Regelverket kring skatteuppskoven upplevs av många skattebetalare som 
krångliga. Detta gäller särskilt kapitalvinst- och uppskovsreglerna vid försäljning 
av privatbostäder. Enligt Skatteverket klarar nio av tio personer inte 
av att redovisa försäljningarna på ett riktigt sätt i deklarationen.154 Förutom 
den osäkerhet som krångliga regler innebär för enskilda medborgare innebär 
skatteuppskoven ytterligare en svårbedömd risk för den enskilde, nämligen 
den angående framtida politik. Uppskjuten beskattning innebär nämligen 
inte att man får uppskov med en viss skattebetalning eller ett visst skattebelopp 
utan med att ta upp en viss inkomst till beskattning. Därmed innebär 
uppskjuten beskattning att redan tagna beslut påverkas retroaktivt vid regeländringar 
på ett sätt som inte har någon motsvarighet om beskattningen 
153 Finanspolitiska rådet (2008), s. 227.154 Skatteverkets yttrande 2007-08-20, Remissvar avseende Finansdepartementets promemoria – Reformerad beskattning av bostäder, 
131-430286-07/112.

sker direkt. De båda uppskoven binder också upp uppskovsinnehavaren 
ekonomiskt på ett sätt som kan vara svårt och/eller dyrt att bryta. Pensionspengarna 
är låsta till 55 års ålder och den som har fått ett bostadsuppskov 
har placerat medlen som den uppskjutna kapitalvinstbeskattningen frigjort i 
en ny bostad. I båda fallen kan det därför vara kostsamt för den enskilde att 
anpassa sig till regeländringar i systemen. 
De långa tidsperioderna kan även innebära att skattebetalare inte förstår 
innebörden av regeländringar som rör uppskoven. Exempel på det senare är 
att det finns pensionssparare som fortsatt att spara mer än 1 000 kronor per 
år, vilket är lika med en direkt förlustaffär. Detta eftersom pengarna beskattas 
vid uttag samtidigt som avdragsrätten numera är begränsad till 12 000 
kronor per år. 
Den ekonomiska risk som uppskjuten beskattning med stora, mer eller 
mindre låsta, belopp och långa löptider innebär för enskilda skattebetalare 
har inte redovisats eller bedömts av regeringen. Sådana resonemang skulle 
bidra till en mer fullständig bild av den samhällsekonomiska kostnaden för 
uppskoven.
6.4 Oklart om skatteuppskov är effektiva instrumentAlltsedan skattereformen 1990–1991 vilar det svenska skattesystemet på ett 
antal grundläggande principer. Dessa principer innebär bland annat att inkomster 
som är ekonomiskt likvärdiga ska beskattas på samma sätt oavsett 
i vilken form inkomsten erhålls (likformighetsprincipen). Beskattningen ska 
även vara neutral i förhållande till olika handlingsalternativ (neutralitetsprincipen). 
I 2008 års ekonomiska vårproposition presenterade regeringen förslag 
på ett antal riktlinjer för skattepolitiken. Till stor del bygger dessa på principerna 
från skattereformen. Av riktlinjerna framgår bland annat att skattereglerna 
ska vara generella och tydliga, att existerande särregler löpande bör 
prövas och att olika inslag av uppskjuten beskattning på sikt bör undvikas 
på inkomstskatteområdet. Skattereglerna ska även vara försvarbara i ett 
EG-rättsligt perspektiv. Ambitionen med dessa riktlinjer är att de ska vara 
systemvårdande och bidra till ett effektivt skattesystem. Riktlinjerna har godkänts 
av riksdagen.155 
Svårigheten med att utforma riktlinjer för skattesystemet är dock att det 
finns risk för målkonflikt i de fall då skattesystemet används för att påverka 
beteenden genom särregler i skattesystemet.156 Denna målkonflikt är särskilt 
tydlig när det gäller de två skatteuppskoven. 
155 Prop. 2007/08:100 s. 75 f., bet. 2007/08:FiU20, rskr. 2007/08:259.156 Se bet. 2007/08:FiU20, s. 59 där finansutskottet redogör för denna målkonflikt.

Skatteuppskoven innebär per definition avsteg från principen om att 
skattereglerna bör vara generella och likformiga.157 Detta är inget nytt utan 
har varit så alltsedan reglerna infördes. Den senaste tidens regeländringar 
(både utvidgningar och begränsningar) har inte bidragit till att göra reglerna 
mer generella och enhetliga. Regeländringarna har snarare bidragit till att 
göra regelverken mer komplicerade, vilket beror på att skatteuppskoven 
numera ska uppfylla EG-rättens krav på att de inte får vara diskriminerande i 
gränsöverskridande situationer samtidigt som de fortfarande ska uppnå sina 
ursprungliga syften. 
Hur väl skatteuppskoven uppnår sina ursprungliga syften är dock oklart. 
Det är ont om empirisk kunskap och regeringen har inte i något sammanhang 
utvärderat skatteuppskovens effektivitet eller måluppfyllelse. Vi vet 
därför inte hur väl uppskoven fungerar i dag och om de är värda sina kostnader 
och risker. 
De studier som finns indikerar dock att båda skatteuppskoven riskerar 
att snedvrida valet mellan olika typer av boende och sparande. För bostadsuppskovet 
finns tecken på att det kan leda till inlåsning i ett dyrare boende 
än vad som är samhällekonomiskt motiverat medan pensionssparavdraget 
tros leda till inlåsning i vissa sparformer, vilket i sin tur hämmar konkurrensen 
på sparmarknaderna. Båda uppskoven för också med sig stora 
fördelningseffekter genom att olika typer av tillgångar och sparande beskattas 
olika. Bostadsuppskovssystemet innebär till exempel att helt identiska 
kapitalvinster inte möts av samma beskattning. Systemet innebär därmed 
en omfördelning av ekonomiska resurser från personer som sålt och köpt 
en bostad men som betalar skatten direkt till dem som väljer att skjuta upp 
beskattningen. 
Tillsammans med de andra risker och problem som finns med skatteuppskoven, 
och som vi har lyft fram i denna granskningsrapport, innebär 
detta att det är extra viktigt att uppskoven utvärderas på ett systematiskt 
sätt. Om en ekonomiskpolitisk åtgärd har starkt önskvärda effekter i vissa 
avseenden kan den vara välmotiverad trots sina eventuella kostnader och 
negativa effekter.
157 Både bostadsuppskovet och pensionssparavdraget innebär att olika typer av tillgångar och sparande beskattas olika.

6.5 Riksrevisionens rekommendationerMot bakgrund av de iakttagelser och slutsatser som redovisats ovan lämnar 
Riksrevisionen följande rekommendationer: 
Utveckla normeringen av hur skatteuppskov bör redovisas

Riksrevisionen vill uppmärksamma riksdagen på att skatteuppskoven är 
exempel på tillgångar där normering saknas i staten. Enligt Riksrevisionen 
bör normeringen utvecklas för hur skatteuppskov redovisas i Årsredovisning 
för staten. Därutöver bör regeringen utveckla sin information om skatteuppskoven 
i andra offentliga dokument. Detta gäller både hur redan utestående 
skatteuppskov värderas och bedömningar av uppskovens utveckling framöver. 
Skatteutgiftsredovisningen skulle kunna utnyttjas bättre för detta ändamål. 
Om en mer utförlig redovisning av den offentliga sektorns ekonomiska 
ställning införs kan en bedömning av skatteuppskoven även övervägas i 
anslutning till en sådan redovisning. 
Utveckla transparenta beräknings- och finansieringspriniciper

Regeringen bör utveckla transparenta principer för hur regeländringar som 
rör skatteuppskov ska beräknas och när regeländringar som rör skatteuppskov 
kan användas för finansiering av andra åtgärder. Detta är särskilt viktigt 
med tanke på att regeringen och riksdagen har uttalat att skatteuppskov 
inom inkomstbeskattningen på sikt bör undvikas. Fler begränsningar av 
skatteuppskoven kan därmed komma att införas. 
Noga följa hur skatteuppskoven utvecklas

Det finns en risk att skatteuppskovens geografiska utvidgning (och tillika 
anpassning till EG-rätten) innebär möjligheter till skatteplanering och skattearbitrage 
som skattekontrollen inte förmår hantera. Eftersom det handlar om 
stora skatteintäkter som kan gå förlorade bör regeringen noga följa utvecklingen 
på detta område. Detta gäller även den risk som Sveriges dubbelbeskattningsavtal 
med andra länder utgör för möjligheten att återfå skattekrediter 
kopplade till pensionssparavdraget när personer flyttar ut från Sverige. 
Det är här viktigt med ett helhetsperspektiv och att regeringen har beredskap 
för att genomföra nödvändiga regeländringar eller se över rådande dubbelbeskattningsavtal.
158158 I prop. 2007/08:100 s. 77 uttalar regeringen att en minskning av skattefelet (den skatt som borde betalas men inte redovisas) 
inte bara är en uppgift för skatteförvaltningen utan även för lagstiftaren. Detta då det är de materiella reglerna som bestämmer 
utrymmet för bland annat skatteplanering och skattearbitrage.

Utvärdera skatteuppskovens måluppfyllelse

Regeringen har inte utvärderat om bostadsuppskovet bidrar till en minskad 
inlåsning på bostadsmarknaden eller om pensionssparavdraget leder till ett 
optimalt privat pensionssparande. De risker och osäkerheter som skatteuppskoven 
medför innebär dock att det är extra viktigt att de också utvärderas på 
ett effektivt sätt och att de även ställs emot alternativa åtgärder för att uppnå 
samma mål. En utvärdering och eventuell omprövning av skatteuppskoven 
är också viktig ur ett systemvårdande perspektiv. Även skatteregler som 
tidigare betraktats som effektiva kan med tiden och till följd av omvärldsförändringar 
komma att undergräva skattesystemets effektivitet och legitimitet. 
Regeringen bör därför löpande utvärdera skatteuppskovens måluppfyllelse 
och ställa dem mot alternativa åtgärder för att uppnå samma mål. Vikten av 
att löpande ompröva existerande särregler i skattesystemet framgår också 
av de riktlinjer för skattepolitiken som regeringen presenterade i 2008 års 
ekonomiska vårproposition och som även godkänts av riksdagen. 

7 Referenser 
Litteratur

Agell, J., Berg, och Edin. P.-A. (1995), Tax reform, consumption and asset 
structure, Tax Reform Evaluation Report No 16.
Caminada, K. and Goudswaard, K. (2008), Revenue effects of tax facilities 
for pension savings, Atlantic Economic Journal 36 (2), pp. 233–246.
Ewalds, N. (2008), Internationell beskattning av pensionsförsäkringar: Det 
svenska skattesystemet i gränsöverskridande situationer, Doktorsavhandling, 
Juridiska institutionen, Stockholms universitet
Flood, L. (2004), Formation of Wealth, income of capital and cost of housing
in SESIM.
Flood, L. et. al., (2003), The Handbook of SESIM – a Swedish dynamic micro 
simulations model, www.sesim.org.
Johannisson, I. (2008), Private pensionsavings: Gender, marital status and 
wealth – Evidence from Sweden in 2002, Licentiatavhandling, Handelshögskolan 
vid Göteborgs universitet, Institutionen för nationalekonomi med 
statistik.
Lind och Lundström (2007), Bostäder på marknadens villkor, SNS förlag.
Skedinger, P. och Lundborg, P. (1995), Capital Gains Taxation and Residential 
Mobility in Sweden, Tax Reform Evaluation Report No. 18. 
OECD (2007), The Swedish Housing Market – Better Allocation via Less 
Regulation, Economics Department, WP No. 559.
OECD (2006), Taxation of Capital Gains of Individuals, OECD Tax Policy 
Studies No. 14.
OECD (2004), Special Issue: Taxfavoured retirement saving, OECD 
Economic Studies No. 39, 2004/2
Shan. H. (2008), The Effect of Capital Gains Taxation on Home Sales: Evidence 
from the Taxpayer Relief Act of 1997. Finance and Economics Discussion 
Series, 2008-53, Divisions of Research & Statistics and Monetary Affairs, 
Federal Reserve Board, Washington, D.C.
Ståhl, K. (2006), Skatterna och den fria rörligheten inom EU – Svensk skatterätt 
i förändring, Svenska institutet för europapolitiska studier (Sieps), rapport 
2006:8.
Öberg, A. (2008), Incitamentseffekter av slopad fastighetsskatt, Studier i finanspolitik, 
2008/7.

Riksdagstryck

Rapporter från riksdagen 2007/08:RFR13, Skatteutskottets uppföljning av 
skogsbeskattningen.
Regeringens proposition 2008/09:1, Budgetproposition för 2009.
Regeringens proposition 2007/08:55, Nya skatteregler för pensionsförsäkring, 
m.m.
Regeringens proposition 2007/08:27, Avskaffad statlig fastighetsskatt, m.m.
Regeringens proposition 2007/08:26, Slopad förmögenhetsskatt m.m.
Regeringens proposition 2007/08:1, Budgetproposition för 2008.
Regeringens proposition 2006/07:100, 2007 års ekonomiska vårproposition.
Regeringens proposition 2006/07:19, Ändrade regler för uppskov med kapitalvinst 
vid avyttring av privat bostad.
Regeringens proposition 2006/07:1, Budgetproposition för 2007.
Regeringens proposition 2005/06:100, 2006 års ekonomiska vårproposition, 
bilaga 2.
Regeringens proposition 2004/05:100, 2005 års ekonomiska vårproposition, 
bilaga 2.
Regeringens proposition 2003/04:100, 2004 års ekonomiska vårproposition, 
bilaga 2.
Regeringens proposition 2002/03:100, 2003 års ekonomiska vårproposition, 
bilaga 2.
Regeringens proposition 2001/02:100, 2002 års ekonomiska vårproposition, 
bilaga 2.
Regeringens proposition 2000/01:100, 2001 års ekonomiska vårproposition, 
bilaga 3.
Regeringens proposition 2000/01:1, Budgetproposition för 2001.
Regeringens proposition 1999/2000:100, 2000 års ekonomiska vårproposition, 
bilaga 4.
Regeringens proposition 1998/99:100, 1999 års ekonomiska vårproposition, 
bilaga 4.
Regeringens proposition 1997/98:150, 1998 års ekonomiska vårproposition, 
bilaga 6.
Regeringens proposition 1996/97:150, 1997 års ekonomiska vårproposition, 
bilaga 4.
Regeringens proposition 1995/96:150, Ekonomisk vårproposition med 
förslag till riktlinjer för den ekonomiska politiken, utgiftstak, ändrade anslag 
för budgetåret 1995/96, m.m., bilaga 3.
Regeringens proposition 1994/95:203, Finansiering av medlemskapet i 
Europeiska unionen.
Regeringens proposition 1994/95:19, Sveriges medlemskap i Europeiska 
unionen.
Regeringens proposition 1993/94:45, Uppskovsregler vid bostadsbyten m.m.

Regeringens proposition 1992/93:187, om individuellt pensionssparande.
Regeringens proposition 1989/90:110, om reformerad inkomst- och företagsbeskattning.
Regeringens proposition 1989/90:50, om inkomstskatten år 1990 m.m.
Regeringens proposition 1975/76:180, om ändrade regler för beskattning av 
realisationsvinster, m.m.
Regeringens proposition 1975/76:20, om ändrade beskattningsregler för 
pensionsförsäkringar, m.m.
Regeringens proposition 1969:162, Kungl. Maj:ts proposition till riksdagen 
med ändring i kommunalskattelagen (1928:370); given Stockholms slott den 
24 oktober 1969.
Regeringens skrivelse 2007/08:123, Redovisning av skatteutgifter.
Regeringens skrivelse 2007/08:101, Årsredovisning för staten 2007.
Regeringens skrivelse 2006/07:47, Meddelande om kommande ändringar 
av skattereglerna för pensionsförsäkring.
Regeringens skrivelse 2006/07:101, Årsredovisning för staten 2006.
Regeringens skrivelse 2005/06:101, Årsredovisning för staten 2005.
Riksdagens betänkande 1996/97:KU3, Lag om statsbudgeten. 
Övriga källor

Boverkets yttrande 2006-08-22, Ändrade regler för uppskov med kapitalvinst 
vid avyttring av privatbostad (Fi2006/3177), dnr. 2011-2645/2006.
Department of Finance Canada (2001), PresentValue Tax Expenditure 
Estimates of Tax Assistance for Retirement Savings, Tax Expenditures and 
Evaluations 2001.
Direktiv 2004:99, Översyn av den skattemässiga behandlingen av tjänst
epensioner och privat pensionssparande, m.m.
Ds 2003:65, Beskattningen av livförsäkringar och EG-rätten.
Ds 1992:45, Individuellt pensionssparande.
Expertgruppen för studier i samhällsekonomi (ESS), (2007), Ett svårlagt 
pussel − kompletterande ersättningar vid inkomstbortfall, ESS 2007:1, 
Gabriella Sjögren Lindquist och Eskil Wadensjö, Institutet för social 
forskning, Stockholms universitet.
Finansdepartementet (2008), Beräkningskonventioner 2008 – Metoder för 
effektberäkningar av ändrade skatteregler.
Finansdepartementet (2007a), om nya skatteregler för pensionsförsäkring, 
promemoria.
Finansdepartementet (2007b), Kompletterande förslag till nya regler för 
pensionsförsäkring, promemoria, juni (2007).
Finansdepartementet (2007c), Slopad förmögenhetsskatt m.m., promemoria, 
juni (2007).

Finansdepartementet (2007d), Reformerad beskattning av bostäder, promemoria, 
juni 2007.
Finansdepartementet (2006), Ändrade regler för uppskov med kapitalvinstskatt 
vid avyttring av privatbostad, Promemoria Fi2006/3177.
Finanspolitiska rådet (2008), Svensk finanspolitik, Finanspolitiska rådets 
rapport 2008.
Fondbolagens förening (2008), Tio år med fonder 1998–2007.
IMF (2007), Manual on Fiscal Transparency 2007.
Konsumentverket (2000), Privat pensionssparande – slutrapportering av ett 
regeringsuppdrag, rapport 2000:17.
Lagrådets yttrande 2007-10-09 över lagrådsremiss Avskaffad fastighetsskatt 
m.m.
Lindgren, M., Fürth, T., Krafft, G., Kempe, M. (2005) Rekordgenerationen – 
Vad de vill och hur de tänker, Kairos Future.
OECD (2005), Guiding principles for regulatory quality and performance.
Riksdag & Departement (2007), Pensionssparande ren förlustaffär, nr 28/07.
Riksrevisionen (2007), Revisionsrapport, dnr 32-2007-0631.
SCB, Statistikdatabaser.
SCB (2008), Sveriges framtida befolkning 2008–2050.
SCB (2007), Sveriges folkmängd 31/12 2007, definitiva uppgifter, pressmeddelande 
2008-02-19.
SCB (2006), Sveriges folkmängd 31/12 2006, definitiva uppgifter, pressmeddelande 
2007-02-15.
Skatteverkets ställningstagande 2007-12-20, Tillämpning av skatteavtal på 
schablonintäkt på uppskovsbelopp, dnr 131 745783-07/111.
Skatteverkets ställningstagande 2007-10-30, Utländska s.k. ägarlägenheter 
vid tillämpning av inkomstskattelagen, dnr 131 649571-07/111.
Skatteverkets remissvar 2007-04-16, Nya skatteregler för pensionsförsäkring, 
dnr 131-90029-07/112.
Skatteverket (2009), Årsredovisning för Skatteverket 2008.
Skatteverket (2008), Årsredovisning för Skatteverket budgetåret 2007.
Skatteverket (2007), Enklare skatter för ökad jämställdhet? Beskattningen 
och de jämställdhetspolitiska målen, rapport 2007:2.
Skatteverkets ställningstagande 2005-02-24, Uppskov med kapitalvinst för 
ursprungsbostad inom EU, dnr 130 103669-05/111.
SOU 2000:11, Finanssektorns framtid.
SOU 1995:104, Skattereformen – en utvärdering.
SOU 1992:47, Avreglerad bostadsmarknad.
SOU 1989:33, Reformerad inkomstbeskattning.
SOU 1975:21, Pensionsförsäkring.
Statens bostadskreditnämnd (2008), Samband mellan bostadsmarknad, arbetskraftens 
rörlighet och tillväxt, regeringsuppdrag (Fi2008/3579).

Intervjuförteckning samt uppgifter via e-post

Finansdepartementets skatteavdelning och ekonomiska avdelning, 
2008-10-22.
Finansdepartementets skatteavdelning, e-post, 2008-10-27.
Finansdepartementets skatteavdelning, e-post, 2008-10-30.
Skatteverket, huvudkontoret, 2008-11-03.
Finansdepartementets skatteavdelning, e-post, 2008-12-04.

Bilaga 1. Granskade regeländringar 
Bostadsuppskov

Borttagande av tidigare uppskovsmöjlighet och införande av schablonberäkning 
av reavinst vid bostadsbyte, prop. 1989/90:110, bet. 1989/90:SkU30, 
rskr. 1989/90:356.
Införande av uppskovsrätt för kapitalvinstskatt på försäljning av privatbostad 
vid köp av en ny, prop. 1993/94:45, bet. 1993/94:SkU11, rskr. 1993/94:105.
Utökad möjlighet att få uppskov med kapitalvinstbeskattning när ersättningsbostad 
förvärvats tidigare än avyttring, prop. 2001/02:43, bet. 
2001/02:SkU11, rskr. 2001/02:121.
Utökad möjlighet att få uppskov med kapitalvinstbeskattning vid byte av 
bostad, prop. 2003/04:19, bet. 2003/04:SkU11, rskr. 2003/04:119.
EES-utvidning av bostadsuppskovet, prop. 2006/07:19, bet. 2006/07:SkU7, 
rskr. 2006/07:71.
Räntebeläggning och begränsning av uppskovsrätten i olika avseenden, 
prop. 2007/08:27, bet. 2007/08:SkU10, rskr. 2007/08:90 
Pensionssparavdrag

Tillfälligt reducerat avdrag pensionsförsäkringspremie, prop. 1989/90:50, 
bet. 1989/90:SkU10, rskr. 1989/90:96.
Införande individuellt pensionssparande, prop. 1992/93:187, bet. 
1992/93:SkU31, rskr. 1992/93:359.
Begränsad avdragsrätt, prop. 1994/94:203, bet. 1994/95:SkU28, rskr. 
1994/95:439.
Begränsad avdragsrätt, prop. 2007/08:26, bet. 2007/08:SkU15, rskr. 
2007/08:92.
Borttagande av det särskilda etableringskravet inom EES, prop. 2007/08:55, 
bet. 2007/08:SkU24, rskr. 2007/08:155.


