Riksrevisionens logotyp.
RiR 2009:19
E-legitimation – en 
underutnyttjad resurs



ISBN 978 91 7086 192 5RiR 2009:19Tryck: Riksdagstryckeriet, Stockholm 2009

För kännedom:
Datainspektionen 
FinansinspektionenPost- och telestyrelsenKammarkollegietStatskontoretSveriges Kommuner och LandstingTill regeringenFinansdepartementetDatum: 2009-11-23Dnr: 31-2009-0753
E-legitimation – en underutnyttjad resurs

Riksrevisionen har granskat systemet för e-legitimation. Resultatet av granskningen 
redovisas i denna granskningsrapport. 
Företrädare för Regeringskansliet, Kammarkollegiet, Finansinspektionen, 
Datainspektionen, Post- och telestyrelsen och Statskontoret har fått 
tillfälle att faktagranska och i övrigt lämna synpunkter på utkast till rapport. 
Rapporten överlämnas till regeringen i enlighet med 9 § lagen 
(2002:1022) om revision av statlig verksamhet m.m. Rapporten överlämnas 
samtidigt till Riksrevisionens styrelse. 
Rapporten innehåller slutsatser och rekommendationer som avser 
Regeringskansliet. Riksrevisionen kommer att följa upp granskningen. 
Riksrevisor Claes Norgren har beslutat i detta ärende. Revisionsdirektör 
Marcus Pettersson har varit föredragande. Programansvarig Qaisar Mahmood 
och revisionsdirektör Philippe Jolly har medverkat vid den slutliga handläggningen. 
Claes NorgrenMarcus Pettersson

Innehåll

Sammanfattning 7

1 Inledning 13
1.1 Motiv till granskningen 13
1.2 Syfte och revisionsfråga 13
1.3 Utgångspunkter för granskningen 14
1.4 Metod och avgränsningar 14
1.5 Disposition 15

2 Bakgrundsbeskrivning 19
2.1 Vad är en e-legitimation? 19
2.2 Aktörer 20
2.3 Riksdagens och regeringens hantering av frågan om 
e-legitimationer – en historisk exposé 22

3 Regeringens styrning och myndigheternas insatser 27
3.1 Regeringens generella mål- och resultatstyrning av e-politiken 28
3.2 Regeringens specifika åtgärder 30
3.3 Myndigheternas specifika åtgärder 33
3.4 Sammanfattande kommentarer 36

4 Rättssäkerhet 37
4.1 Integritet 37
4.2 Tillsyn och övervakning av systemet 40
4.3 Sammanfattning av iakttagelserna 43

5 Tillgänglighet och användbarhet 45
5.1 Tillgänglighet och teknisk plattform 45
5.2 Tillgänglighet i form av rätt att få en e-legitimation 47
5.3 Tillgänglighet i betydelsen användbarhet 48
5.4 Sammanfattning av iakttagelserna 51

6 Kostnadseffektivitet och konkurrens 53
6.1 Ramavtal 53
6.2 Kostnader för ett statligt alternativ är oklara 58
6.3 Sammanfattning av iakttagelserna 59

7 Teknik och teknikneutralitet 61
7.1 Myndigheternas förmåga att samverka 61
7.2 Organisationslegitimationer 63
7.3 Sammanfattning av iakttagelserna 65

8 Analys, slutsatser och rekommendationer 67
8.1 Sammanfattande bedömning 67
8.2 Är systemet för e-legitimationer rättssäkert? 68
8.3 Är systemet för e-legitimationer tillgängligt? 69
8.4 Är systemet för e-legitimationer kostnadseffektivt? 70
8.5 Har regeringen främjat konkurrens? 71
8.6 Är systemet för e-legitimationer teknikneutralt? 71
8.7 Rekommendationer 73

Bilaga 1 75



SammanfattningRiksrevisionen har granskat systemet för e-legitimation. Granskningen har 
utgått från följande frågor.
• Är systemet för e-legitimation rättssäkert, tillgängligt, kostnadseffektivt 
och teknikneutralt? 
• Har regeringen och ansvariga myndigheter agerat i enlighet med riksdagens intentioner med avseende på utvecklandet av systemet för 
e-legitimationer? 
God service till medborgare och företag är den viktigaste uppgiften för den 
offentliga verksamheten. För att verksamheten ska fungera effektivt är den i 
stora delar beroende av modern informations- och kommunikationsteknik. 
Tillgången till en väl fungerande e-legitimation är därmed av central betydelse. 
En e-legitimation är en elektronisk identitetshandling för privatpersoner. 
Genom att använda sin e-legitimation kan en person visa sin identitet och 
genom detta på ett säkert sätt få tillgång till tjänster och uppgifter hos 
myndigheter och företag via internet. Det finns idag ett flertal tjänster hos 
olika myndigheter, kommuner och privata företag som använder sig av 
e-legitimation. Genom att använda e-legitimation får individen möjlighet till 
att bland annat deklarera, anmäla vård av sjukt barn eller sköta bankärenden. 
Riksdagen har uttalat att: 
”[s]tatens roll bör vara att gynna användningen av e-legitimationer, stimulera 
konkurrens mellan utfärdare av sådana legitimationer och att undanröja infrastrukturella, 
marknadsmässiga och konkurrensmässiga hinder. Likaså bör staten 
för att säkra en dynamisk utveckling av informationssamhällets säkerhetslösningar, 
samt för att gynna konkurrens och kostnadseffektivitet i säkerhetslösningar, 
verka för att det etableras teknikneutrala standarder för elektroniska signaturer 
inom offentlig sektor.”1Riksdagen har även uttalat:
” [D]et bör framhållas att utnyttjande av IT inte får försämra rättssäkerheten 
eller myndigheters förutsättningar att fungera.”21 Trafikutskottets betänkande 2005/06:TU4, Från IT-politik för samhället till politik för IT-samhället.
2 Ibid.

Riksrevisionens samlade bedömningRiksrevisionens bedömning är att systemet för e-legitimation till stora delar 
uppfyller de krav på rättssäkerhet, tillgänglighet, kostnadseffektivitet och 
teknikneutralitet som riksdagen har uttalat. Riksrevisionens bedömning av 
aktörerna, det vill säga regeringen och ansvariga myndigheter, är att de inte 
fullt ut har agerat i enlighet med riksdagens intentioner för utvecklandet av 
systemet för e-legitimationer. 
Den sammanlagda bilden är att systemet för e-legitimationer i sig har 
haft en positiv effekt på utvecklingen av e-förvaltningen. Det finns dock vissa 
förbättringsområden i e-legitimationssystemet om man ser till rättssäkerheten, tillgängligheten, kostnadseffektiviteten och teknikneutraliteten. 
Riksrevisionen kan dock notera att E-delegationen, på uppdrag av regeringen, 
har presenterat ett antal förslag för att komma till rätta med flera av 
de brister som redovisas i granskningen. Förslagen kan ge regeringen och 
myndigheterna bättre förutsättningar för att få till den styrning och uppföljning 
som krävs för att tillgodose riksdagens krav på rättssäkerhet, användbarhet, 
kostnadseffektivitet och teknikneutralitet. 
Är systemet för e-legitimation rättssäkert?
Riksrevisionen har inte funnit att rättssäkerheten och myndigheternas möjlighet 
att fungera har försämrats. Det finns snarare indikationer på att myndigheternas 
möjlighet att fungera har förbättrats genom tillgång till tjänster 
via e-legitimation. En ökad användning av e-legitimationer skulle även 
ytterligare öka individernas rättssäkerhet med tanke på den höga tekniska 
säkerhetsnivå som uppnås med hjälp av en e-legitimation. 
Riksrevisionen konstaterar att tillsyn av själva systemet för e-legitimationer 
inte har förekommit. Användningen av e-legitimationer förväntas 
öka. Användningen medför även att stora mängder personuppgifter lagras 
hos leverantörerna. Riksrevisionen anser därför att tillsynsansvaret behöver 
preciseras för att nå upp till de krav som riksdagen har satt upp för skyddet 
av den personliga integriteten. 
Är systemet för e-legitimation tillgängligt?
Riksrevisionen bedömer att systemet för e-legitimationer inte kan anses 
uppfylla kraven på tillgänglighet och användbarhet fullt ut. Utgångspunkten 
har varit ett produktionsperspektiv och inte ett användarperspektiv vid utvecklingen 
av systemet för e-legitimationer. Detta har resulterat i att det blivit 
onödigt krångligt för användaren att hantera lösningen. 

Regeringen har inte varit tillräckligt tydlig i styrningen av övergången till 
en e-förvaltning. Den svaga styrningen av myndigheterna har resulterat i 
att myndigheterna inte har prioriterat utvecklingen av e-tjänster. Bristen på 
e-tjänster har i sin tur inneburit att det saknats incitament för medborgarna 
att skaffa sig e-legitimationer. Detta innebär vidare att övergången från traditionell 
förvaltning till e-förvaltning inte utvecklats i tillräckligt snabb takt. 
Ansvariga myndigheter har vidtagit vissa åtgärder och även påtalat behov 
av ytterligare åtgärder från regeringens sida. Riksrevisionen anser dock 
att myndigheterna kunde ha gjort mer för att marknadsföra e-legitimation 
och e-tjänster i syfte att öka användningen. 
Är systemet för e-legitimation kostnadseffektivt?
Riksrevisionen bedömer att när det gäller kostnadseffektiviteten så uppfyller 
systemet i stora delar kraven från riksdagen. Den lösning som staten har valt 
i form av ramavtal har dock inneburit en begränsad konkurrenssituation som 
kan ha fått negativa konsekvenser både för prissättning och tekniska utvecklingsmöjligheter 
för den befintliga lösningen. Det bör dock framhållas att ett 
huvudsyfte med att välja den nuvarande lösningen var att bruka en befintlig 
och väl fungerande lösning för att snabbt få igång e-tjänster. Om staten hade 
utvecklat en egen lösning hade det för det första inneburit en längre startsträcka 
och för det andra att den statliga lösningen skulle konkurrera med 
möjliga privata alternativ. 
Regeringen beslutade att ansvariga myndigheter skulle upphandla en 
lösning från den privata marknaden istället för att utveckla en lösning i 
statens regi. Vid en jämförelse mellan den finska och den svenska lösningen 
framstår det som att regeringens ställningstagande har inneburit lägre 
kostnader än alternativen. Skatteverkets och Försäkringskassans användning 
av e-legitimationstjänster har inneburit en mer kostnadseffektiv hantering 
jämfört med manuell hantering för dessa myndigheter. Riksrevisionen anser 
dock att om regeringen genom tydligare styrning hade främjat utvecklingen 
av fler e-tjänster som använder sig av e-legitimationslösning skulle kostnadseffektiviteten 
öka inte bara hos dessa två myndigheter utan i hela statsförvaltningen. 
Myndigheterna får, precis som regeringen, anses ha gynnat kostnadseffektiviteten i det stora hela. 
Flera myndigheter har dessutom påtalat vilka problem som finns angående 
styrning, finansiering av e-tjänster och val av lösning för e-legitimationer.

Har regeringen främjat konkurrens?
När det gäller konkurrensaspekten bedömer Riksrevisionen att valet av ramavtalsupphandling 
och önskemålet om utfärdare med en avtalsrelation med 
en betydande andel av befolkningen har medfört att priskonkurrensen inte 
har fungerat väl. En potentiell anbudslämnare var redan vid anbudsinlämning 
tvungen att ha både en stor redan elektroniskt välidentifierad kundkrets 
och en omfattande teknisk infrastruktur för att kunna utfärda och hantera 
e-legitimationer i stora mängder. 
En konsekvens av dessa båda krav är att tre grupper av leverantörer har 
varit aktuella som ramavtalsleverantörer från 2001 och framåt. Det rör sig 
om ett antal banker inom BankID-sfären, banker som står utanför BankID 
och erbjuder en egen lösning samt några företag, såsom Telia och Steria. 
Genom att välja nuvarande lösning skapade man ett system som inte byggde 
på öppna standarder utan kunderna var ”inlåsta” till sina respektive banker 
och kundernas rörlighet mellan olika alternativ var därmed ytterst begränsad. 
Systemet har också höga inträdesbarriärer för potentiella leverantörer. 
Regeringens beslut att inte bygga en statligt utvecklad lösning utan i 
stället upphandla den nuvarande lösningen av privata aktörer har inneburit 
en inlåsningseffekt på systemet för e-legitimation. Ansvariga myndigheter 
har därmed haft små möjligheter att stimulera konkurrens och det är därför 
svårt att kritisera deras passiva agerande. 
Är systemet för e-legitimation teknikneutralt?
Riksrevisionen bedömer att när det gäller kravet på teknikneutralitet kan 
systemet för e-legitimationer inte anses uppfylla riksdagens krav. Regeringen 
kan inte heller anses ha främjat etableringen av teknikneutrala standarder 
för elektroniska signaturer eller ha säkrat en dynamisk utveckling av informationssamhällets 
säkerhetslösningar. 
E-legitimationssystemet är i dag inte utformat på ett sätt som möjliggör 
samverkan med andra system, det vill säga en interoperabel lösning. Ett problem 
med e-legitimationerna är att gränssnitten inte är standardiserade. För 
att åstadkomma interoperabla system för hela den offentliga sektorn krävs 
en tydlig styrning från regeringen i fråga om systemkrav och val av teknik. 
Ansvariga myndigheter har med anledning av regeringens ställningstagande 
haft små möjligheter att vidta några åtgärder för att främja teknikneutrala 
lösningar. Den tekniska lösningen för e-legitimation bygger på specifikationer 
framtagna i slutet på 90-talet, och lösningen ser i stort sett likadan ut 
i dag som den gjorde då. Den begränsade konkurrenssituationen som blev 
följden av regeringens ställningstagande har förmodligen inneburit minskad 
teknisk utveckling och innovation.

RekommendationerE-delegationen har lämnat förslag till framtida lösning för e-legitimationer 
och Riksrevisionen vill framhålla att flera av de brister som har framförts i 
denna rapport skulle kunna lösas genom E-delegationens förslag. Det gäller 
exempelvis förslagen om att införa en federationsarkitektur för e-legitimationer 
och att standardisera gränssnitten. Eftersom dessa förslag behandlas 
utförligt i E-delegationens nyligen publicerade rapport nämns de inte som 
rekommendationer nedan. 
Några av de brister som Riksrevisionen har iakttagit riskerar dock att 
kvarstå även om E-delegationens förslag genomförs. 
Riksrevisionen rekommenderar därför regeringen att• genomföra en översyn av tillsynen av systemet för e-legitimationer och 
överväga att tydliggöra mandatet rörande tillsyn och peka ut en enskild 
aktör som får ansvar• vidta åtgärder för att skapa öppna standarder och konkurrensutsätta 
identifieringsprocessen i syfte att undanröja konkurrensmässiga hinder• vidta åtgärder för att öka tillgängligheten och skapa en framtida lösning 
för e-legitimationer utifrån användarnas behov• genomföra informationssatsningar för medborgare, företag och myndigheter om fördelarna med att använda e-legitimationer.

1 InledningGod service till medborgare och företag är den viktigaste och mest centrala 
uppgiften för den offentliga verksamheten. För att verksamheten ska 
fungera effektivt är den i stora delar beroende av modern informations- och 
kommunikationsteknik3. Hur och i vilken utsträckning myndigheterna och 
medborgarna använder IT påverkas i hög grad av flera olika drivkrafter. En 
stark drivkraft är naturligtvis IT-teknikens snabba utveckling i sig. En annan 
är regeringens krav på effektivisering av statförvaltningen genom myndigheternas 
IT- utveckling. Ytterligare en pådrivande kraft i sammanhanget är EU, 
vilket bland annat resulterat i EU-kommissionens handlingsprogram i2010- 
strategi4 och Europaparlamentets och Europarådets direktiv5 om en samlad 
reglering av förvaltningens informationshantering.
1.1 Motiv till granskningenTillgången till en väl fungerande e-legitimation är av central betydelse för 
förtroendet, rättssäkerheten, kostnadseffektiviteten och den framtida utvecklingen 
inom e-förvaltningen. Det finns emellertid tecken på att dagens 
system med e-legitimationer är behäftat med problem och svårigheter som 
riskerar att försvåra utvecklingen av e-förvaltningen inom staten. Riksrevisionen 
har i en förstudie funnit indikationer på att dagens system för e-legitimation 
inte uppfyller de krav som riksdagen ställt. 
1.2 Syfte och revisionsfrågaRiksrevisionens granskning syftar till att• belägga och analysera de problem som är förknippade med 
e-legitimationer och orsakerna till dessa• bedöma vilka negativa konsekvenser som följer av detta• lämna rekommendationer i syfte att minska eller undanröja problemen 
i fråga.
3 Den internationella förkortningen av informations- och kommunikationsteknik är IKT. I denna 
granskningsrapport används det mer etablerade begreppet IT (informationsteknik). 
4 I2010-strategin antogs av medlemsländerna år 2005 och syftar bland annat till att skapa ett 
gemensamt europeiskt informationsområde, främja investeringar och innovation samt att 
uppmuntra medborgare, företagare och myndigheter att använda sig mer av informations- och 
kommunikationsteknik.
5 Direktivet (2003/98/EG), Direktivet (2006/123/EG), Direktivet (2007/2/EG).

Granskningen ska besvara följande tudelade fråga: 
a) Är systemet för e-legitimation rättssäkert, tillgängligt, kostnadseffektivt 
och teknikneutralt?
b) Har regeringen och ansvariga myndigheter agerat i enlighet med riksdagens 
intentioner med avseende på utvecklandet av systemet för e-legitimationer?
Frågorna bedöms åtskilt eftersom systemets utformning är beroende av 
andra aktörer än regeringens och myndigheternas insatser.
1.3 Utgångspunkter för granskningenAnsvaret för utvecklingen av e-förvaltning är delat mellan riksdagen, regeringen, 
de av regeringen utsedda tillsyns- och stödmyndigheterna (expertmyndigheterna) 
samt de enskilda myndigheternas ledning. En utgångspunkt 
för bedömning av regeringens och myndigheternas åtgärder gällande systemet 
för e-legitimation är riksdagens syn på vilken roll staten ska ha i utvecklandet 
av e-legitimationer. 
Riksdagen har uttalat att ”[s]tatens roll bör vara att gynna användningen av 
e-legitimationer, stimulera konkurrens mellan utfärdare av sådana legitimationer 
och att undanröja infrastrukturella, marknadsmässiga och konkurrensmässiga 
hinder. Likaså bör staten för att säkra en dynamisk utveckling av informationssamhällets 
säkerhetslösningar, samt för att gynna konkurrens och kostnadseffektivitet 
i säkerhetslösningar, verka för att det etableras teknikneutrala standarder för 
elektroniska signaturer inom offentlig sektor.”6 
Riksdagen har även uttalat följande ” [D]et bör framhållas att utnyttjande 
av IT inte får försämra rättssäkerheten eller myndigheters förutsättningar att 
fungera.”71.3.1 Regeringens ansvar 
Bedömningsgrunden för att granska regeringens insatser hämtas från 
riksdagens syn på e-legitimationssystemet, 1 kap. 6 § regeringsformen 
(1974:152) samt 1 § lagen (1996:1059) om statsbudgeten (budgetlagen). Av 
1 kap. 6 § regeringsformen framgår att regeringen styr riket och är ansvarig 
inför riksdagen samt att av lagen om statsbudget framgår att staten ska 
eftersträva hög effektivitet och god hushållning i sin verksamhet (1 § budgetlagen). 
6 Trafikutskottets betänkande 2005/06:TU4, Från IT-politik för samhället till politik för IT-samhället.
7 Ibid.

Riksrevisionen utgår i granskningen från att regeringens ansvar är att 
genom styrning• gynna användningen av e-legitimationer• stimulera konkurrensen mellan utfärdare av sådana legitimationer och 
undanröja infrastrukturella, marknadsmässiga och konkurrensmässiga 
hinder 
• säkra en dynamisk utveckling av informationssamhällets säkerhetslösningar 
• gynna kostnadseffektiviteten i säkerhetslösningarna,
• verka för att det etableras teknikneutrala standarder för elektroniska 
signaturer inom offentlig sektor samt• säkerställa att rättssäkerheten eller myndigheters förutsättningar inte har 
försämrats med anledning av e-legitimationer.
1.3.2 Myndigheternas ansvarRiksrevisionens bedömning är att regeringen på ett bra sätt formulerat myndigheternas 
ansvar i myndighetsförordningen (2007:515) och i förordningen 
(2003:770) om statliga myndigheters elektroniska informationsutbyte. Därför 
används dessa förordningar som bedömningsgrund i granskningen. 
Riksrevisionen utgår i granskningen från att myndigheternas ansvar är 
att 
• fortlöpande utveckla verksamheten (6 § myndighetsförordningen) samt 
att främja utvecklingen av ett säkert och effektivt elektroniskt informationsutbyte inom den offentliga förvaltningen (2 § förordning om statliga 
myndigheters elektroniska informationsutbyte)
• verka för att genom samarbete med myndigheter och andra ta till vara de 
fördelar som kan vinnas för enskilda samt för staten som helhet (6 § 
myndighetsförordningen)
• uppmärksamma regeringen på de hinder som försvårar myndighetens 
åtaganden enligt ovan (3 § myndighetsförordningen).
1.4 Metod och avgränsningarGranskningen bygger på dokumentstudier och intervjuer med företrädare för 
berörda myndigheter, näringslivet och Regeringskansliet. Valet av kvalitativ 
metod baseras på att avsikten med granskningen är att belysa systemet för 
e-legitimation och problem förenade med området snarare än att mäta frekvenser 
eller fastställa kvantitativa skillnader. 

Urvalet av både dokument och intervjupersoner har gjorts för att få så 
stor variation på anknytningen till området som möjligt. Därför har vi intervjuat 
företrädare för både kommunal och statlig sektor och även företrädare 
för e-tjänstleverantörer, beställare och tillhandahållare av identifieringstjänster. 
Intervjuerna har genomförts både som ostrukturerade och som semistrukturerade 
intervjuer. Revisionsobjekt i granskningen är:
• Regeringen• Verva• Statskontoret• KammarkollegietFlertalet av de personer som har intervjuats var tidigare anställda på Verva 
och innan dess på Statskontoret. De har från början varit involverade i 
processen med att ta fram systemet. Flera av dem har därför intervjuats med 
anledning av deras roll i processen och inte utifrån var de har sin anställning 
i dag. Utöver revisionsobjekten har vi även intervjuat företrädare för Sveriges 
Kommuner och Landsting och för Finansiell ID-teknik AB. 
Vi har även ställt ett antal frågor om tillsyn och e-legitimationer till Finansinspektionen, 
Datainspektionen och Post- och telestyrelsen. 
Som en del av granskningen har vi anlitat professor Mats Bergman vid 
Södertörns högskola som har yttrat sig om den teoretiska utgångspunkten 
vad gäller konkurrensfrågor och ramavtalsupphandling som kan knytas till 
dagens lösning för e-legitimationer. Yttrandet finns som bilaga till rapporten 
och ligger tillsammans med de iakttagelser som Riksrevisionen har gjort till 
grund för analysen av den ramavtalsmodell som har valts för att tillgodose 
statens behov av e-legitimationer. 
För att kvalitetssäkra våra iakttagelser och slutsatser har vi bjudit in en 
fokusgrupp bestående av olika sakkunniga på området. Fokusgruppen har 
bestått av:
• Roland Höglund, E-delegationen• Predrag Mitrovic, mynethouse.se• Leif Karlsson, Swedbank 
• Kenneth Tessem, Finansiell ID-teknik AB• Bengt Svensson, Sveriges Kommuner och Landsting• Hans Sundström, Kammarkollegiet• Johan Olvegård, Försäkringskassan• Göran Lindberg, FörsäkringskassanGranskningen har varit inriktad på frågeställningar med direkt anknytning till 
e-legitimationer. På vissa områden har det dock varit nödvändigt att övergripande 
beröra problem kopplade till e-förvaltningsområdet i stort. 

1.5 DispositionI kapitel 2 beskrivs kortfattat vad en e-legitimation är och vilka olika roller 
och aktörer som finns i systemet. Därefter följer en kort beskrivning av 
riksdagens och regeringens ställningstaganden till e-legitimation och av 
regeringens handlingsplan för eFörvaltning samt E-delegationens uppdrag. 
Kapitel 3 innehåller en redogörelse av regeringens styrning och myndigheternas 
åtgärder. I kapitel 4 redogörs för de iakttagelser som vi gjort om rättssäkerhet. 
I kapitel 5 följer iakttagelser om tillgänglighet och användbarhet. I 
kapitel 6 redogörs för iakttagelser som rör kostnadseffektivitet och konkurrens. 
I kapitel 7 beskriver vi teknik och teknikneutralitet. Riksrevisionens 
analys, slutsatser och rekommendationer presenteras i kapitel 8. 

2 BakgrundsbeskrivningKapitlet inleds med en kortfattad beskrivning av vad en e-legitimation är 
samt vilka aktörer och parter som finns inom dagens system för e-legitimationer. 
Därefter följer en kort beskrivning av riksdagens och regeringens 
hantering av frågan rörande e-legitimationer. 
2.1 Vad är en e-legitimation?
En e-legitimation är en elektronisk identitetshandling i form av en programvara 
som innehåller en privat och en publik krypteringsnyckel och ett elektroniskt 
certifikat som identifierar innehavaren (legitimerande part).8 
Ett certifikat är en informationsstruktur. Certifikatet innehåller bland annat 
information om den publika nyckeln, vem som har givit ut certifikatet, till 
vem certifikatet har givits ut, ett unikt nummer för certifikatet, en underskrift 
från utfärdaren för att garantera informationens riktighet och övriga uppgifter 
som utfärdaren kan ha valt att koppla till innehavarens identitet.9 
För att tekniken ska kunna användas av fler än två parter krävs en struktur 
som involverar en tredje part. En sådan struktur med regler för användandet 
av elektroniska signaturer kallas public key infrastructure (PKI). 
Själva PKI:n utgörs av regler för hur utfärdaren ska hantera certifikat, hur 
innehavarna ska hantera sin privata nyckel, krav på tekniken i lösningen, hur 
ett certifikat spärras eller återkallas med mera. 
Tre parter i en PKI-lösningI ett system som använder en elektronisk identifieringslösning baserad på 
PKI finns normalt tre olika parter. Dessa parter är utfärdare, legitimerande 
part och förlitande part. 
Utfärdaren10 är den som utfärdar en e-legitimation. För att kunna utfärda 
en e-legitimation krävs att man säkerställer identiteten hos användaren (den 
legitimerande parten). Det krävs också en avtalsrelation mellan utfärdaren 
och användaren för att säkerställa ansvar och skyldigheter mellan parterna.
8 Eklöf, Rashid, Hinder och problem i utvecklingen av e-legitimationer och myndigheters e-tjänster, s10. 
9 Ibid. 
10 Exempel på utfärdare i det svenska systemet är BankID, Telia och Nordea.

Den legitimerande parten är huvudsakligen en privatperson som behöver 
en e-legitimation för att kunna styrka sin identitet gentemot någon annan 
person, företag eller myndighet. Den legitimerande parten vänder sig då 
till utfärdaren. När personen väl har fått en e-legitimation kan han eller hon 
använda den elektroniskt gentemot ett företag eller en myndighet. Detta sker 
genom att användaren loggar in på en e-tjänst med hjälp av e-legitimationen. 
Den förlitande parten är normalt sett en myndighet eller ett företag. För 
att kunna utföra vissa uppgifter via en e-tjänst krävs att den förlitande parten 
vet att det är rätt person som får tillgång till e-tjänsten. När den legitimerande 
parten använder sin e-legitimation överförs uppgifter om partens identitet. 
Den förlitande parten kan inte själv avgöra om dessa uppgifter är giltiga 
och därför görs en förfrågan till den utfärdande parten. Om den förlitande 
parten får ett svar att e-legitimationen är giltig så ges användaren en möjlighet 
att logga in på e-tjänsten. För att den förlitande parten ska kunna göra en 
förfrågan om giltigheten hos en e-legitimation krävs att det på förhand har 
upprättats ett avtal mellan den förlitande parten och den utfärdande parten som 
reglerar skyldigheter och rättigheter parterna emellan.
2.2 Aktörer 
Leverantörer: banker och Telia SoneraI Sverige är leverantörerna tre banker, Handelsbanken, Swedbank och 
Nordea, samt Telia Sonera Sverige AB.11 Det är bara de tre bankerna och Telia 
Sonera som är avtalsparter i det ramavtal som staten har tecknat för att få 
tillgång till e-legitimation åt medborgarna. Därutöver har totalt nio banker ett 
samarbete som innebär att de erbjuder en gemensam teknisk lösning kallad 
BankID.12 Det betyder att totalt nio banker inom BankID, Nordea och Telia 
Sonera Sverige AB agerar som utfärdare av certifikat. Den tekniska lösningen 
BankID utvecklas och ägs av ett företag som heter Finansiell ID-Teknik AB. 
Bolaget ägs i sin tur av ett antal banker.13 
11 Det är bara Handelsbanken, Swedbank, Nordea och Telia Sonera som är avtalsparter gentemot 
Kammarkollegiet i ramavtalet. De banker som ingår i BankID utfärdar e-legitimation utifrån 
Swedbanks eller Handelsbankens avtal. 
12 De nio banker som erbjuder BankID är Handelsbanken, SEB, Swedbank, Skandiabanken, 
Länsförsäkringar Bank, Danske Bank, Sparbanken Finn, Sparbanken Gripen och Ikano Bank. 
13 Ägare till Finansiell ID-Teknik är Danske Bank, Handelsbanken, Ikano Bank, Länsförsäkringar 
Bank, SEB, Skandiabanken och Swedbank.

Ramavtalsansvarig: KammarkollegietKammarkollegiet är sedan den 1 januari 2009 ramavtalsansvarig myndighet 
för ramavtalet gällande e-legitimationer.14 I uppgiften ingår förvaltning av 
befintligt avtal, vilket innebär att följa upp och övervaka befintliga avtal. 
Ramavtalsupphandlingen är baserad på en kravspecifikation som ursprungligen 
togs fram av Riksskatteverket.15 Sverige har till skillnad från vissa 
andra länder, exempelvis Finland, Belgien och Estland, valt att inte skapa en 
statlig lösning för identifieringstjänster utan i stället valt att via avtal säkra 
tillgången till identifieringstjänster från den privata marknaden. 
Övervakning av systemet: delat på flera parterDet finns ingen myndighet som utövar någon direkt tillsyn över de e-legitimationer 
som utfärdas med stöd av ramavtalen. 
Post- och telestyrelsen har ett tillsynsansvar när en leverantör utfärdar 
en kvalificerad elektronisk signatur vilket är en mer komplicerad och säkrare 
hantering. De e-legitimationer som utfärdas enligt ramavtalet utgör dock 
inte kvalificerade signaturer utan i stället avancerade signaturer (en enklare 
och något mindre säker hantering).16 Myndigheten har dock i uppgift att 
främja tillgången till säkra och effektiva elektroniska kommunikationer. Den 
ska också se till att samhällsomfattande tjänster finns tillgängliga och främja 
tillgången till ett brett urval av elektroniska kommunikationstjänster.17 
Finansinspektionen har tillsyn över bankerna och därmed även över de 
e-legitimationer som bankerna utfärdar. Det är dock inte helt tydligt på vilket 
sätt och i vilken omfattning tillsynen av e-legitimationer sker eller borde ske. 
Behandlingen av personuppgifter är reglerad i personuppgiftslagen 
(1998:204) och tillsynsmyndighet för lagen är Datainspektionen. Datainspektionen 
har ett övergripande tillsynsansvar för behandling av personuppgifter 
med anknytning till e-legitimationer, eftersom både den interna hanteringen 
hos bankerna och frågan om autentisering vid inloggning till en e-tjänst med 
åtkomst till personuppgifter har anknytning till lagen. 
14 Nuvarande gällande ramavtal har benämningen Elektronisk identifiering (eID) 2008. 
15 Riksskatteverket, Vägledning till myndigheter inför införandet av elektronisk identifiering och 
underskrifter. Grunden för uppdraget var beslut av regeringen den 21 december 2000 
(Ju2000/4939).
16 Se 4 § p14 samt 6 och 7 §§ i lagen (2000:832) om kvalificerade elektroniska signaturer. 
17 4 § p1 i förordningen (2007:951) med instruktion för Post- och telestyrelsen. 

Myndigheterna och e-tjänsterStatliga myndigheter, kommuner och landsting är det offentligas kontaktyta 
mot medborgare och företag. De har ett ansvar för att i praktiken förverkliga 
övergången från traditionell förvaltning till e-förvaltning. Detta sker genom 
att tillhandahålla olika former av e-tjänster åt medborgaren. 
Myndigheterna har också en skyldighet att bedriva en kostnadseffektiv 
verksamhet och att fortlöpande utveckla verksamheten. Mer specifikt för 
e-förvaltning är att myndigheterna är skyldiga att i sin verksamhet främja 
utvecklingen av ett säkert och effektivt elektroniskt informationsutbyte inom 
den offentliga förvaltningen. Gentemot den enskilde medborgaren har 
myndigheterna en service- och informationsskyldighet och en skyldighet att 
handlägga snabbt, rättssäkert och enkelt.
2.3 Riksdagens och regeringens hantering av frågan om 
e-legitimationer – en historisk exposé2.3.1 Regeringens arbete med 24-timmarsreformenI den förvaltningspolitiska propositionen (1997/98:136) och det förvaltningspolitiska 
handlingsprogrammet från år 2000 angavs ett antal vägledande 
utgångspunkter för styrningen av övergången till elektronisk förvaltning. De 
handlade om att regeringen skulle skapa goda förutsättningar för reformen. 
Några punkter som nämndes var bland annat behov av bättre mål, bättre 
styrmedel, bättre styrdialoger och bättre återrapportering. Regeringen skulle 
vara aktiv i reformarbetet genom att driva på, följa upp, ge stöd åt förvaltningen 
och öka kvaliteten i beslutsunderlagen. Förvaltningen skulle dock 
vara huvudaktören för att genomföra reformen på ett kostnadseffektivt sätt. 
Viktiga insatsområden för regeringen angavs vara att skapa till exempel 
regler och standarder för säker e-kommunikation, för myndigheternas arbete 
med att utveckla e-tjänster. Regeringen gav vissa myndigheter i uppdrag att 
utveckla kunskap, metoder och standarder. Statskontoret och Riksskatteverket 
kom att spela viktiga roller i detta arbete. Statskontoret fick 2001 bland 
annat i uppdrag från regeringen att ”stimulera och stödja utvecklingen av 
24-timmarsmyndigheter genom att tillsammans med myndigheterna tillhandahålla 
metoder, vägledningar och avtal samt att initiera och genomföra 
samverkansprojekt”. Syftet med uppdraget var ”att stimulera myndigheterna 
till att bedriva ett aktivt utvecklingsarbete för att förbättra sin tillgänglighet 
och service med hjälp av informationstekniken”. Statskontoret lämnade med 
anledning av uppdraget lägesrapporter halvårsvis till regeringen, och uppdraget 
slutrapporterades till regeringen vid halvårsskiftet 2003.1818 Statskontoret, Samverkande 24-timmarsmyndigheter – sammanhållen elektronisk förvaltning, 
2003:18. 

Utöver detta beslutade regeringen i början av år 2002 om en samlad 
översyn av lagar och förordningar i syfte att undanröja onödiga hinder för 
elektronisk kommunikation och elektronisk dokument- och ärendehantering.
19 
I juni 2003 beslutade regeringen att inrätta en delegation för utveckling 
av offentliga tjänster. Delegationen fick namnet 24-timmarsdelegationen, 
och enligt direktiven skulle delegationen stimulera utvecklingen och användningen 
av elektroniska tjänster i offentlig sektor. Delegationen avrapporterade 
sitt uppdrag i SOU 2005:119. 
Regeringen inrättade också en nämnd för elektronisk förvaltning från och 
med januari 2004. Nämnden hade enligt sin instruktion till uppgift att stödja 
utvecklingen av ett säkert och effektivt elektroniskt informationsutbyte mellan 
myndigheter och enskilda.202.3.2 Första upphandlingen 2001Under mitten av 1990-talet påbörjades utvecklingen av elektroniska tjänster. 
En förutsättning för att sådana tjänster skulle kunna utföras med förtroende 
var att de kunde ske säkert i form av elektronisk identifiering till exempel 
genom pinkoder eller koder som skrapas fram på särskilt utfärdade kort. För 
att få ett mer samlat grepp på lösningar för elektronisk identifiering gjorde 
Statskontoret sin första upphandling inom området redan 2001. Sedan dess 
har flera upphandlingar inom området följt. 
Upphandlingarna hanterades inledningsvis av Statskontoret, sedan Verva 
och numera sköts de av Kammarkollegiet. Den huvudsakliga styrningen 
utgörs i dag av regeringens ”Handlingsplan för e-förvaltning”.21 För att bidra 
till att genomföra handlingsplanen för e-förvaltning inrättade regeringen den 
26 mars 2009 Delegationen för e-förvaltning.22 
19 Ju2002/462.20 Förordningen 2003:769 med instruktion för Nämnden för elektronisk förvaltning.
21 Dnr Fi2008/491.22 Dir. 2009:19.

2.3.3 HandlingsplanenDet övergripande målet i regeringens handlingsplan för e-förvaltning 
beskrivs på följande sätt:
Det tidigare målet med 24-timmarsmyndigheter bör utvecklas till ett 
övergripande mål för förvaltningen som helhet:
År 2010 ska det vara så enkelt som möjligt för så många som möjligt att utöva 
sina rättigheter och fullgöra sina skyldigheter samt ta del av förvaltningens 
service. Där det är till fördel för medborgare och företagare samt där kvaliteten, 
säkerheten och produktiviteten kan höjas ska myndigheterna samverka sektorsvis.
Därigenom ska Sverige återta en ledande position inom området elektronisk 
förvaltning.
I början av 2007 tillsatte regeringen en statssekreterargrupp för elektronisk 
förvaltning för att stärka styrningen av den förvaltningsgemensamma utvecklingen 
av e-förvaltningen. Dessutom tillsattes en arbetsgrupp, e-gruppen, 
med representanter för olika departement för att bistå statssekreterargruppen. 
De båda grupperna ska slutredovisa sitt arbete den 31 december 2009. 
Ett resultat av gruppernas arbete hittills är nyss nämnda Handlingsplan för 
eFörvaltning. 
Handlingsplanen är tänkt att förbättra möjligheterna för myndighetsövergripande 
samverkan och integration. Enligt handlingsplanens intentioner 
räcker det inte att samordna statliga myndigheter. Kommunernas arbete 
med e-förvaltning är också av stor vikt. Det är därför viktigt att statssekreterargruppen 
samordnar det statliga arbetet med det som görs inom Sveriges 
Kommuner och Landsting. 
Det övergripande målet för handlingsplanen ska uppnås via delmål 
inom fyra insatsområden, där det första och andra avser förutsättningar, det 
tredje stödprocesser och det fjärde resultat. Det är främst inom insatsområde 
2 som e-legitimation behandlas. Där anges att ”elektronisk identifiering 
är en viktig faktor för tilliten och dialogen mellan myndigheter, medborgare och 
företag, då det i många ärenden finns ett tydligt behov av säker identifiering och 
skydd för den personliga integriteten. En av de frågor som statssekreterargruppen 
för arbetet med elektronisk förvaltning ska hantera och samordna är därför infrastrukturella 
förutsättningar för säker elektronisk kommunikation. En sådan förutsättning 
utgörs av välfungerande och säkra system för elektronisk identifiering, 
kommunikation och informationsutbyte, vilket är avgörande för utvecklingen av 
såväl e-förvaltning som samhällets e-handel”.
Även på EU-nivå bearbetas frågor om e-förvaltning. Inom ramen för Lissabonstrategins 
i2010-arbete antogs i september 2007 en ministerdeklaration 
om e-förvaltning. Deklarationen lyfter fram den ökande vikten av e-förvaltning 
i genomförandet av ett flertal direktiv, till exempel tjänstedirektivet.23 
23 http://ec.europa.eu/information_society/events/ict_riga_2006/doc/declaration_riga.pdf.

2.3.4 E-delegationen 
En delegation för samordning och genomförande av handlingsplanenFör att ta till vara möjligheterna till förbättringar och effektivitet i en utvecklad 
e-förvaltning krävs ett strategiskt synsätt på e-förvaltning som omfattar staten 
som helhet. Regeringen anser att det behövs ett myndighetsövergripande arbete 
i delegationsform för att koordinera enskilda myndigheters insatser. Regeringen 
har därför inrättat en e-delegation som inriktas på att genomföra regeringens 
handlingsplan för e-förvaltning. 
E-delegationen ska komma till rätta med de styrnings- och samordningsproblem 
som finns på vissa håll inom statsförvaltningen, till exempel när myndigheter 
upphandlar och utvecklar skilda lösningar inom likartade områden. Det 
förekommer också att samverkansprojekt försvåras på grund av oklara förutsättningar 
för finansiering, organisation, teknik och rättsliga aspekter. 
E-delegationen ska i nära samspel med statssekreterargruppen samordna 
och utveckla det fortsatta arbetet med e-förvaltningen. Den ska även samordna 
den offentliga sektorns deltagande i den internationella IT-standardiseringen av 
e-förvaltning. Samordningen ska ske på en myndighetsövergripande nivå. Delegationens 
huvuduppdrag är att• utforma en strategi för myndigheternas arbete med e-förvaltning• koordinera arbetet med e-förvaltning• följa upp det samlade arbetet med e-förvaltning• inventera och utveckla E-nämndens och Vervas vägledningar och 
rapporter. 
En strategi för e-förvaltningens utvecklingE-delegationens första uppgift är att ta fram en strategi för e-förvaltningens 
utveckling i Sverige. Strategin ska omfatta tio områden, varav ett specifikt avser 
e-legitimationer. Detta område beskrivs somhur den offentliga sektorns försörjning av elektroniska legitimationer, 
det vill säga hanteringen av identifiering och underskrifter, bör genomföras i framtiden med utgångspunkt i rapporten Säkert elektroniskt 
informationsutbyte och säker hantering av elektroniska handlingar.24 
24 Verva 2008:12.

Strategin lämnades den 19 oktober över till regeringen. E-delegationen 
föreslår bland annat att• ett särskilt utvecklingsansvar för e-förvaltningen ges till utpekade 
myndigheter• delegationen koordinerar utvecklingen• en styrmodell med extern finansiering från Vinnova tas fram• delegationen ska ta fram en kalkylmodell för att beräkna nyttan av och 
kostnaden för strategiska e-förvaltningsprojekt• mallar för överenskommelser i samverkansprojekt tas fram• en vägledning för myndigheternas verksamhetsplanering tas fram och 
utifrån planeringen ska myndigheternas åtgärder och initiativ kategoriseras i infrastrukturella tjänster, bastjänster för informationsförsörjning, egenproducerade tjänster och gemensamt producerade tjänster• det tillsätts en nämnd inom Skatteverket som får rätt att meddela föreskrifter i fråga om bland annat standarder• vissa myndigheter får i uppdrag att i försöksverksamhet utveckla så 
kallade gemensamma administrativa verksamhetsstöd• regeringen bör ställa krav på att myndigheterna tar fram en strategi för 
sin försörjning av IT-tjänster• en samordningsfunktion för e-legitimationer inrättas i form av en nämnd 
med föreskriftsrätt inom Skatteverket• ett nytt system för e-legitimation skapas baserat på federationsteknik2525 Federationsteknik innebär i korthet att man skapar en sammanslutning (federation) med en 
gemensam policy för säkerhetsnivåer och hur identitet ska fastställas. Vilken lösning eller teknik 
som används för identifiering spelar ingen roll i en federativ lösning, utan federativ teknik 
möjliggör att passa in olika tekniska lösningar och integrera dessa i e-tjänsteleverantörens 
system. Programvaran är normalt öppen och standardiserad. Exempel på federationsteknik är 
SAML.

3 Regeringens styrning och 
myndigheternas insatserI detta avsnitt redogör vi för våra iakttagelser rörande regeringens och de 
ansvariga myndigheternas åtgärder inom systemet för e-legitimationer. 
Avsnittet beskriver också i korthet på vilket sätt regeringen har styrt övergången 
till elektronisk förvaltning under åren 1998 till 2004. Syftet med 
avsnittet är att ge en översiktlig bild av regeringens generella styrning och 
vilka förutsättningar den har skapat för de myndigheter som sedan har haft 
i uppdrag att förverkliga övergången.26 Skälet till att göra en beskrivning av 
regeringens styrning av övergången till elektronisk förvaltning är att regeringens 
och myndigheternas hantering av systemet för e-legitimationer inte kan 
ses isolerad från frågan om utveckling och finansiering av e-tjänster och en 
gemensam elektronisk infrastruktur för den offentliga förvaltningen. 
Utgångspunkten för iakttagelserna i detta kapitel är riksdagens uttalande 
om att regeringen och ansvariga myndigheter ska• gynna användningen av e-legitimationer• stimulera konkurrensen mellan utfärdare av sådana legitimationer och 
undanröja infrastrukturella, marknadsmässiga och konkurrensmässiga 
hinder 
• säkra en dynamisk utveckling av informationssamhällets säkerhetslösningar 
• gynna kostnadseffektiviteten i säkerhetslösningarna• verka för att det etableras teknikneutrala standarder för elektroniska 
signaturer inom offentlig sektor 
• säkerställa att rättssäkerheten eller myndigheters förutsättningar inte 
har försämrats med anledning av e-legitimationer.
26 Genomgången är en sammanställning av ett kapitel ur Riksrevisionens rapport Vem styr den 
elektroniska förvaltningen? (RiR 2004:19). Avsnittet är i stort sett en ordagrann men förkortad 
återgivning av bilagan i den tidigare rapporten.

3.1 Regeringens generella mål- och resultatstyrning av 
e-politiken 
En viktig utgångspunkt för regeringens styrning var att myndigheterna skulle 
ha en betydande självständighet att själva avgöra vilka e-tjänster som skulle 
utvecklas, hur och när. Enligt vad Riksrevisionen kunde konstatera 200427 
ledde det till att fackdepartementen under åren 1999 till 2002 inte styrde 
myndigheterna med mål och återrapporteringskrav rörande elektronisk förvaltning 
i regleringsbreven.28 Under 2003 började dock regeringen använda 
en mer formell styrdialog för att få en tydligare styrning av statliga myndigheter 
mot målen för elektronisk förvaltning, och i budgetpropositionen för 
2003 angav regeringen att det är nödvändigt med en tydligare styrning av 
statliga myndigheter mot målen för 24-timmarsmyndigheten. 
Regeringens val av aktiviteter för att styra och påverka arbetet med att 
införa elektronisk förvaltning byggde enligt uppgifter från Regeringskansliet 
främst på följande• Regeringen definierade inledningsvis sin roll som att sätta övergripande 
mål för den elektroniska förvaltningen, att undanröja hinder, att via 
Statskontoret med flera ge stöd till myndigheterna samt verka för att en 
gemensam infrastruktur för elektronisk kommunikation upphandlas.
• Myndigheterna gavs en betydande självständighet att själva avgöra hur 
de ska använda sina resurser för att uppnå eftersträvat resultat. 
• Huvudansvaret för att utveckla den elektroniska förvaltningen åvilade 
myndigheterna själva, eftersom de ansågs känna till ”kundernas” behov 
bäst och därmed bäst kunde avgöra vilka e-tjänster som skulle prioriteras.
• Förvaltningens satsning på elektronisk förvaltning skulle bygga på 
kostnadseffektiva lösningar kopplade till verksamhetsutvecklingen. 
Utveckling av e-tjänster skulle rymmas inom anslaget. 
Även om myndigheterna har givits en betydande självständighet i arbetet 
med e-politiken är myndigheterna skyldiga att förse regeringen med underlag 
för riksdagens och regeringens långsiktiga ställningstagande. 
Riksrevisionen konstaterade 200429 att regeringen hade tagit del av 
andra länders satsningar på elektronisk förvaltning. Flera regeringar angav 
mycket precisa mål, till exempel prioritering av e-tjänster som skulle utvecklas, 
tidpunkter när e-tjänsterna skulle finnas tillgängliga och vilken grad av 
användning e-tjänsterna skulle uppnå. Den svenska regeringen valde dock 
att inte använda denna typ av mer riktad central styrning av övergången till 
27 RiR 2004:19.28 Det fanns dock vissa undantag såsom Riksskatteverket och Tullen. 
29 RiR 2004:19.

elektronisk förvaltning, utan valde i stället att styra genom att utveckla förutsättningar 
för e-tjänsterna och låta myndigheterna själva avgöra vilka tjänster 
som skulle utvecklas. 
Vad gäller regeringens uppföljning av 24-timmarmyndigheten så utgick 
den från de avrapporteringar som Statskontoret lämnade halvårsvis. Utöver 
detta så gav regeringen även Institutet för tillväxtpolitiska studier uppdraget 
att utvärdera regeringens IT-politik. Regeringen beställde även en granskning 
av myndigheternas IT-baserade verksamhetsutveckling i form av ett så 
kallat kontrollprojekt av Riksrevisionsverket.30 Utöver själva huvuduppdraget 
påtalade Riksrevisionsverket även vissa problem i förvaltningens satsning 
på e-tjänster, bland annat vikten av att regeringen skapar bra förutsättningar, 
inte minst starka incitament, för ökad samverkan mellan myndigheter beträffande 
e-tjänster. RRV pekade särskilt på att en försvårande omständighet 
inträder då kostnader och besparingsmöjligheter är ojämnt fördelade mellan 
de myndigheter som har möjligheter att etablera en gränsöverskridande 
verksamhetsprocess. RRV konstaterade att detta var ett betydande hinder för 
uppbyggnaden av integrerade processer i samverkan. RRV föreslog att finansieringslösningar 
skulle tas fram av den av regeringen aviserade Delegationen 
för utveckling av offentliga e-tjänster. 
3.1.1 Styrning genom finansiering av utveckling av e-tjänster 
Regeringen ställde som ett viktigt krav att e-tjänster skulle vara till nytta för 
medborgare och företag samt vara kostnadseffektiva och att utvecklingskostnaderna 
skulle rymmas inom förvaltningsanslaget. Konsekvensen av detta 
blev att regeringen i princip inte ökade enskilda myndigheters anslag för 
utveckling av e-tjänster. I praktiken utvecklade även myndigheter e-tjänster 
inom ramen för sina sakanslag. Regeringen anvisade dock i enstaka fall särskilda 
medel för utvecklingen av e-tjänster, bland annat för Arbetsmarknadsstyrelsen, 
Konsumentverket och länsstyrelserna. Viss finansiering av bland 
annat forskning om elektronisk förvaltning skedde genom forskningsråd. 
Vinnova var en av flera statliga myndigheter som bedrev forskning om 
elektronisk förvaltning. Angående finansieringsfrågan uttalade regeringen i 
budgetpropositionen 2002/03 att 
”Regeringens bedömning utifrån arbetet hittills är att det finns stora möjligheter 
till serviceförbättringar genom elektroniska samhällstjänster, till stor nytta för 
medborgare och företag, och därmed för demokrati och tillväxt. Ett problem är 
emellertid att de utvecklingsinsatser som krävs för att uppnå de av regeringen 
30 IT i verksamhetsutvecklingen, Bättre styrning av myndigheternas investeringar i IT-baserad verksamhetsutveckling, RRV 2002:30.

uppsatta målen inte alltid leder till omedelbara myndighetsinterna effektivitetsvinster 
som kan finansiera grundinvesteringarna i de nya elektroniska tjänsterna. Vinsterna 
uppstår istället hos företag och medborgare och kan således inte kapitaliseras 
av myndigheterna. Under de närmaste åren finns därför skäl att utreda behovet av 
särskilda insatser för att stimulera utvecklingen av elektroniska samhällstjänster31”. 
3.2 Regeringens specifika åtgärder3.2.1 Övergripande ansvarRegeringen har under den period som e-legitimationer har existerat valt att 
lägga det övergripande ansvaret för e-frågor på två olika myndigheter, Statskontoret 
och sedan Verva. 
Statskontoret har, fram till dess uppgifterna överfördes till Verva 2006, varit 
den myndighet som regeringen pekat ut som särskilt ansvarig för bland annat 
IT-frågor och förvaltningens utveckling. I regleringsbreven för Statskontoret 
under perioden 2000 till 2003 gav regeringen myndigheten i uppdrag att• erbjuda myndigheterna stöd på IT- och teleområdet så att en enhetlig, 
säker och stabil elektronisk infrastruktur utvecklas samt så att villkoren 
förbättras och kostnaderna sänks för myndigheternas användning av 
tjänster och utrustning på området• bidra till utvecklingen av den tekniska infrastrukturen för data- och 
telekommunikation genom att i samverkan med dels statliga myndigheter, dels kommuner och landsting främja utvecklingen och användningen av gemensamma standarder och tillämpningar• göra en bedömning av hur det fortsatta arbetet med att vidareutveckla 
den elektroniska infrastrukturen bör inriktas• i samverkan med statliga myndigheter, kommuner, landsting samt företrädare för forskning och näringsliv driva pilotprojekt på strategiska 
områden för utvecklingen av den tekniska infrastrukturen i förvaltningen• främja utvecklingen av offentliga elektroniska tjänster och därvid även 
verka för effektivisering av informationsförsörjningen i samhället.
I regleringsbreven för Verva åren 2006 till 2008 framgår att myndigheten ska• driva på utvecklingen och användningen av elektroniska tjänster för att 
öka nyttan för medborgare och företag• bidra till ökad användning av för förvaltningen gemensamma 
grundfunktioner för elektroniska tjänster och elektronisk kommunikation31 Budgetpropositionen 2002/03:1 Utgiftsområde 2, s. 28.

• verka för att utvecklingen av elektronisk förvaltning står sig väl i internationell jämförelse och för att en harmonisering med europeisk utveckling 
av elektroniska tjänster och elektronisk kommunikation blir möjlig• se till att förvaltningen tillämpar en säker, effektiv och samordnad 
informationshantering• utveckla förvaltningsgemensamma specifikationer som kan ligga till 
grund för myndigheternas utvecklingsarbete• främja användningen av ändamålsenliga varor och tjänster inom området informationsteknik genom upphandling till effektiva villkor och 
låga kostnader.
3.2.2 Specifika uppdragDen 21 december 200032 uppdrog regeringen åt Riksskatteverket att under 
ett inledningsskede ha ett sammanhållande ansvar för administrationen 
av certifikat för elektronisk identifiering och elektroniska signaturer inom 
statsförvaltningen. I uppdraget ingick att för statsförvaltningen utarbeta 
allmänna riktlinjer och gemensamma rutiner för elektronisk identifiering, 
signering och stämpling av elektroniska handlingar med metoder baserade 
på så kallad PKI-teknik och certifikat. Samverkansprojektet fick beteckningen 
Samsetprojektet och hade i uppdrag att under ett inledningsskede ansvara 
för administrationen av elektroniska idhandlingar (e-legitimationer) 
, elektronisk identifiering och elektroniska underskrifter inom statsförvaltningen. 
Här ingick såväl juridiska som tekniska och ekonomiska frågor. De 
senare handlade främst om hur medborgare och företag kunde förses med 
e-legitimationer och om hur dessa skulle finansieras. Uppdraget genomfördes 
i samverkan mellan Riksskatteverket, Riksförsäkringsverket, Patent- och 
Registreringsverket samt Statskontoret. 
Samsetprojektets uppgifter överfördes under 2004 och 2005 till den 
nyinrättade e-nämnden (Nämnden för elektronisk förvaltning). I uppdraget 
till e-nämnden ingick bland annat aktiv förvaltning av vägledningar om myndigheters 
användning av elektroniska legitimationer.33 Inom uppdraget skulle 
nämnden 
• förvalta den grundläggande vägledningen för myndigheternas 
användning av e-legitimationer och elektroniska underskrifter 
• förvalta vägledningen för användargränssnitt som uppfyller legala krav 
och genomföra användbarhetstester av gränssnittens grafiska element 
(ikoner) 
32 Ju2000/4939.33 e-nämnden dnr 2004/19-3.

• informera om och marknadsföra arbetet med vägledningarna för 
myndigheternas användning av e-legitimationer och elektroniska underskrifter 
• följa upp användningen av vägledningarna.
Den 30 november 2006 beslutade34 regeringen att Verva skulle leda och samordna 
statsförvaltningens utvecklingsarbete med säkert elektroniskt informationsutbyte 
och säker hantering av elektroniska handlingar. 
Verva fick i uppdrag att• ge myndigheterna vägledning i deras införande av lösningar för säkert 
elektroniskt informationsutbyte och säker hantering av elektroniska 
handlingar. Verket skulle därvid beakta arbete som bedrivs av andra 
myndigheter med ansvar på området 
• utveckla riktlinjer och specifikationer som skulle vara gemensamma för 
förvaltningen och som kunde ligga till grund för myndigheters och 
kommuners säkra elektroniska informationsutbyte och hantering av 
elektroniska handlingar samt för såväl centrala ramavtalsupphandlingar 
som andra upphandlingar av tjänster och teknik på området 
• bedöma behovet av reglering på området• vid behov utfärda föreskrifter inom ramen för verkets bemyndigande 
enligt förordningen (2003:770) om statliga myndigheters elektroniska 
informationsutbyte.
Verva fick i sitt regleringsbrev för år 200635 i uppdrag att se över gällande 
ramavtal som är av betydelse för användningen av elektronisk identifiering. 
Syftet med översynen var att främja förvaltningens användande av elektroniska 
legitimationer i verksamheten. Myndigheten skulle redovisa sina förslag 
till åtgärder senast den 31 januari 2006. Med anledning av Vervas översyn 
av ramavtalen fick man i juni 2006 i uppdrag av regeringen36 att genomföra 
ett treårigt program med syfte att främja användningen av e-legitimationer i 
offentlig förvaltning. 
Som ett resultat av sin handlingsplan för e-förvaltning gav regeringen 
Verva i uppdrag att göra en uppföljning av myndigheternas strategiska åtgärder 
inom området e-förvaltning. I uppdraget stod bland annat att myndigheterna 
ska redovisa pågående och planerade åtgärder som är av strategisk 
betydelse för e-förvaltningsarbetet och som rör• användning av e-legitimationer• IT-standardiseringsarbete med betydelse för e-förvaltning34 Fi2006/6773, Fi2006/967.35 Fi2005/6390 .36 Fi2006/3207.

• pågående och planerade IT-investeringar som är av strategisk betydelse 
för utvecklingen av e-förvaltning• e-tjänster som skulle kunna integreras till nytta för medborgare och 
företagare.
Verva fick i uppgift att utveckla riktlinjer för berörda myndigheters redovisning 
av ovan beskrivna åtgärder. Dessa skulle publiceras senast den 
29 februari 2008. Baserat på myndigheternas redovisningar skulle Verva 
sammanställa och analysera egna och berörda myndigheters insatser och 
resultat såvitt avser den strategiska utvecklingen av elektronisk förvaltning. 
Resultaten skulle rapporteras till Regeringskansliet (Finansdepartementet) 
senast den 15 oktober 2008.373.3 Myndigheternas specifika åtgärderI en skrivelse till regeringen38 den 16 april 1999 redovisade Statskontoret förslag 
till fortsatt arbete rörande strukturer för hantering av certifikat och kryptonycklar. 
Statskontoret föreslog att regeringen skulle ge Riksskatteverket i 
uppdrag att i samarbete med Riksförsäkringsverket, PRV och Statskontoret 
att arbeta vidare med förutsättningarna för att etablera en statlig certifikatutgivare 
för e-legitimationer. Uppdraget skulle innebära att myndigheterna 
skulle föreslå en lämplig finansieringsmodell och vilken myndighet som 
borde ges uppdraget att vara statlig utgivare av e-legitimationer. De ansvariga 
myndigheterna föreslogs även få ett ansvar att vidare utreda kraven på 
elektronisk signatur i statsförvaltningen. 
Den 21 december 2000 uppdrog regeringen enligt Statskontorets förslag 
åt Riksskatteverket att under ett inledningsskede ha ett sammanhållande 
ansvar för administrationen av certifikat för elektronisk identifiering och elektroniska 
signaturer inom statsförvaltningen. Resultatet av detta blev att Riksskatteverket, 
Statskontoret och några av de större myndigheterna utarbetade 
riktlinjer och tog fram en vägledning till riktlinjerna. Statskontoret och RSV 
upphandlade tjänster för elektronisk identifiering och signering. Upphandlingen 
baserades på de krav med mera som framtagits i ett samarbete mellan 
de fyra myndigheterna och representanter från bland andra universitet 
och landsting. 
Upphandlingen resulterade i att Statskontoret tecknade ramavtal med 
fem leverantörer av tjänster för elektronisk identifiering av privatpersoner. 
De leverantörer som valdes i den första upphandlingen 2001, och som fick 
teckna ramavtal, är i stort sett identiska med de leverantörer som har ramav37 
Verva, 69 myndigheter redovisar 915 strategiska insatser för utveckling av e-förvaltning, 2008:14.38 Ju 1999/2004/F.

tal 2009. Den tekniska lösningen är också i stort sett densamma 2009 som 
2001. 
Den vägledning som Samset tog fram gällde för användningen av id- och 
infratjänster som upphandlats av Statskontoret. Dessa tjänster avsågs stödja 
24-timmarsmyndigheterna vid införandet av e-legitimationer och elektroniska 
underskrifter. Användare av dessa tjänster är myndigheter och fysiska 
personer i deras egenskap av privatpersoner eller företrädare för företag, till 
exempel firmatecknare eller ombud. Andra sätt att företräda ett företag omfattas 
inte av vägledningen och sådana tjänster har heller inte upphandlats.
Vägledningens syfte var att• göra användningen av e-legitimationer lika enkel och begriplig som 
användningen av traditionella identitetshandlingar och att ensa 
hanteringen så att användarna känner igen sig från tjänst till tjänst 
• ta till vara vedertagna juridiska synsätt även i myndigheternas e-tjänster. 
Vägledningen innehöll en gemensam begreppsapparat som utarbetats med 
bland annat utfärdarna av e-legitimationer och dessas underleverantörer 
och syftade till att använda termer som är lätta för användare att förstå. Den 
byggdes emellertid på med ensade formuleringar för vissa grundläggande 
och återkommande funktioner. En viktig del i arbetet var att ”vanliga” användare 
skulle kunna förstå vad de gjorde och om ifall deras agerande kunde 
leda till rättshandlingar eller föra med sig andra betydelsefulla verkningar. 
Som ett svar på regeringens uppdrag att se över då gällande ramavtal 
föreslog Verva följande åtgärder:
• För att lösa kostnadsfrågan; centrala medel ställs till förfogande så att de 
myndigheter, som ännu inte ingått avtal för eID och infratjänst, får kostnader täckta under en inledande period, när nya tjänster går i drift. 
• För att lösa avtalsfrågan; när medel har avsatts får Verva i uppdrag att 
skapa en överblick över de aktuella myndigheternas planer på e-tjänster 
som förutsätter eID samt ta fram standardiserade former för avrop 
under ramavtalen Elektronisk identifiering (eID) 2004 och Infratjänst 
2003, som stöd till både myndigheters avrop och fördelning av ekonomiska garantier. 
• För att lösa fördelningsfrågan; Verva får i uppdrag att använda de 
centrala medel som ställs till förfogande till att, under en begränsad 
inledande period, för de myndigheter som sätter nya e-tjänster i drift, 
svara för nyuppkomna kostnader för eID och infratjänst till stöd för eID. 
Verva fick i juni 2006 i uppdrag av regeringen att genomföra ett treårigt 
program med syfte att främja användningen av e-legitimationer i offentlig 
förvaltning. Arbetet avrapporterades 2008 i rapporten Tre års främjande av 
e-tjänster med e-legitimation39 och de slutsatser som drogs var:
39 Vervar 2008:16.

• Verva hade bidragit till att fler organisationer använde sig av 
e-legitimationer genom programmet. 
• De organisationer som hade fått stöd använde e-tjänster med e-legitimation relativt begränsat. Därtill byggde transaktionerna huvudsakligen 
på identifieringar. Området behövde enligt Verva analyseras vidare. 
• E-tjänster är ofta krävande att införa. Flera offentliga organisationer 
frågar efter stöd. Flera organisationer har haft problem med att integrera 
e-id i sina e-tjänster. Bland annat ska delsystem och processer integreras 
med varandra och en rad leverantörer blandas in. Trots att kommunerna 
erbjöd liknande e-tjänster, samordnade de sällan sitt arbete. 
• Prismodeller för e-id borde baseras på rörliga priser, dvs. betala efter 
användning. Prismodeller där man köper och förbetalar paket med fri 
användning av e-id ger en trygghet och ett slags skydd mot kostnadsökningar vid kraftiga ökningar i användningen av e-tjänster. Rapporten 
visade dock att ökningstakten var måttlig. De förbetalade paketen blir 
därmed en dyr ”försäkring”. Eventuellt framtida ekonomiskt stöd borde 
därför bygga på den modell som Verva presenterade i sin rapport. 
• Verva bidrog till en lägre prisbild för elektronisk identifiering. I samband 
med ramavtalsupphandlingarna 2004 halverade leverantörerna sina 
priser. 
Verva publicerade, inom ramen för det uppdrag man 2006 fick av regeringen, 
2007 rapporten Säkert informationsutbyte och säker hantering av elektroniska 
handlingar40, vilken var en färdplan för e-legitimationens utveckling i 
Sverige. I korthet var slutsatserna i färdplanen att• den nuvarande modellen inte skulle störas. Det fanns redan väl spridda 
och fungerande lösningar för eID 
• det fanns en likhet med fysiska legitimationer. En innehavare av en godkänd elektronisk e-legitimation skulle kunna använda detta för alla 
tjänster 
• man byggde vidare på den svenska modellen med marknadslösning och 
konkurrens 
• det nationella ID-kortet som utfärdas av RPS skulle kunna bli bärare av 
e-legitimation 
• det skulle skapas fler unika identifierare än personnummer. Detta skulle 
kunna lösa problematiken för dem som saknar personnummer• det skulle skapas tydliga regelverk, godkännandekriterier som differentierade säkerhetsnivåer och informationsklasser samt standardisering. 
Man skulle gå mot certifiering av lösningar• integritetsfrågor beaktades 
• avtals- och betalningsmodeller förenklades 
• tekniska lösningar utvecklades.
40 Vervar 2007:13.

I Vervas ”Slutrapport om säkert informationsutbyte och säker hantering av elektroniska 
handlingar41” lämnade man ett antal förslag till regeringen om framtidens 
svenska e-legitimation. Verva avvecklades den 31 december 2008 och 
Vervas uppdrag gick över till ett antal andra myndigheter, bland annat Kammarkollegiet 
som fick ansvar för upphandling och ramavtal för e-legitimationer. 
E-delegationen inrättades 2009 och lämnade den 19 oktober ett förslag 
till strategisk plan för utvecklingen av den svenska e-förvaltningen. Planen 
innehåller flera konkreta förslag till åtgärder inom området e-legitimation.
3.4 Sammanfattande kommentarer 
Sammanfattande kommentarer om de åtgärder som vidtagits av regeringen 
och ansvariga myndigheter i relation till de utgångspunkter som redovisades 
i inledningen till kapitel 3:
• Regeringen och ansvariga myndigheter har vidtagit vissa åtgärder för att 
gynna användningen av e-legitimationer. En sådan åtgärd var det treåriga 
finansieringsprogrammet där myndigheter, kommuner och landsting fick 
ansöka om finansieringsstöd hos Verva för att införa e-legitimationer i 
sina system. 
• Regeringen och ansvariga myndigheter kan inte sägas ha vidtagit några 
direkta åtgärder för att stimulera konkurrensen och undanröja infrastrukturella, marknadsmässiga och konkurrensmässiga hinder. En indikation 
på detta är att de leverantörer som har ramavtal 2009 med Kammarkollegiet är i stort sett desamma som de leverantörer som fick ramavtal 
2001 med Statskontoret. 
• Regeringen och ansvariga myndigheter kan inte heller sägas ha säkrat 
en dynamisk utveckling av informationssamhällets säkerhetslösningar. 
Den tekniska lösningen i dagens e-legitimation är i princip densamma 
som 2001. Informationssamhällets säkerhetslösningar har visserligen 
utvecklats, men denna utveckling kan inte tillskrivas regeringen och 
ansvariga myndigheter. 
• Kostnadseffektiviteten i systemet för e-legitimationer har blivit bättre 
med åren men det är svårt att härleda dessa förbättringar till några 
åtgärder som regeringen och ansvariga myndigheter vidtagit. 
• Regeringen och ansvariga myndigheter har inte vidtagit några specifika 
åtgärder för att etablera teknikneutrala standarder för elektroniska 
signaturer inom offentlig sektor. Regeringen och ansvariga myndigheter 
har vidtagit vissa åtgärder för att säkerställa att rättssäkerheten eller 
myndigheters förutsättningar inte försämras med anledning av 
e-legitimationer.
41 Vervar 2008:12.

4 RättssäkerhetI detta avsnitt redogörs för de iakttagelser som vi har gjort med anknytning 
till rättssäkerhet. Riksdagen har uttalat att utnyttjandet av IT inte får försämra 
rättsäkerheten eller myndigheternas förutsättningar att fungera. Kravet på 
rättssäkerhet gäller för all statlig verksamhet, således även e-legitimationer. 
4.1 IntegritetIntegritetsfrågor med anknytning till e-legitimation kan delas upp i två olika 
delar. En del rör integritet i bemärkelsen skydd av personuppgifter, vilket 
innebär att obehöriga inte får tillgång till uppgifterna. Den andra delen rör 
frågor kring vem som ska hantera personuppgifter och på vilket sätt denna 
aktör ska få hantera uppgifterna.
4.1.1 Skydd för personuppgifterSkydd av personuppgifter innebär att obehöriga inte ska kunna få tillgång till 
dem. När det gäller åtkomst av personuppgifter i samband med hanteringen 
av e-legitimationer uppstår främst frågor om den tekniska lösningen och om 
den är tillräckligt säker för att kunna användas för exempelvis inloggning hos 
en myndighet då detta kan ge tillgång till en mängd personuppgifter. 
Hanteringen av personuppgifter och de krav som ställs till följd av sådan 
hantering regleras främst av personuppgiftslagen.42 Syftet med personuppgiftslagen 
är enligt lagens 1 § att skydda människor mot att deras personliga 
integritet kränks genom behandling av personuppgifter. Systemet med e-
legitimationer berör också bankerna, som hanterar personuppgifter i form av 
kundregister, och dessa faller under personuppgiftslagens tillämpningsområde. 
Det gör också de personuppgifter som registreras när en kund tecknar 
ett avtal om e-legitimation. 
Av 10 § personuppgiftslagen framgår att personuppgifter bara får behandlas 
om den registrerade har lämnat sitt samtycke till behandlingen eller 
om behandlingen är nödvändig för att42 Personuppgiftslag (1998:204). 

a) ett avtal med den registrerade skall kunna fullgöras eller åtgärder som 
den registrerade begärt skall kunna vidtas innan ett avtal träffas,
b) den personuppgiftsansvarige skall kunna fullgöra en rättslig skyldighet, 
c) vitala intressen för den registrerade skall kunna skyddas, 
d) en arbetsuppgift av allmänt intresse skall kunna utföras,
e) den personuppgiftsansvarige eller en tredje man till vilken personuppgifter lämnas ut skall kunna utföra en arbetsuppgift i samband med 
myndighetsutövning, ellerf) ett ändamål som rör ett berättigat intresse hos den personuppgiftsansvarige eller hos en sådan tredje man till vilken personuppgifterna 
lämnas ut skall kunna tillgodoses, om detta intresse väger tyngre än 
den registrerades intresse av skydd mot kränkning av den personliga 
integriteten.
Vidare framgår av 31 § i personuppgiftslagen ett uttryckligt krav på att den 
personuppgiftsansvarige ska vidta lämpliga tekniska och organisatoriska 
åtgärder för att skydda de personuppgifter som behandlas. Säkerhetsnivån 
ska enligt samma paragraf vara lämplig med beaktande av de tekniska 
möjligheter som finns, vad det skulle kosta att genomföra åtgärderna, de 
särskilda risker som finns med behandlingen av personuppgifterna och hur 
pass känsliga de behandlade personuppgifterna är. 
Bankernas val av tekniska lösningar för att skydda kundregister eller 
uppgifter som registreras i samband med att kunden tecknar ett avtal om 
e-legitimation är en fråga som får betydelse även för de personuppgifter som 
finns åtkomliga hos myndigheten. Om det är möjligt för en obehörig att ta 
sig in i en enskild persons Internetbank så är det sedan möjligt för den obehörige 
att ladda ner en e-legitimation och använda den gentemot en myndighets 
e-tjänst. Det innebär att säkerhetsnivån på själva e-legitimationen blir 
betydelselös i ett sådant fall. Den tekniska lösningen för inloggning på en 
Internetbank faller under såväl Finansinspektionens tillsyn som Datainspektionens. 
Lösningen för inloggning ska uppfylla de krav som följer av 31 § i 
personuppgiftslagen, och Datainspektionen har ett ansvar för att granska att 
så är fallet. 
Det skydd som gäller för de personuppgifter som återfinns hos en 
myndighet och som kan nås genom e-tjänster och e-legitimation är också 
beroende av hög teknisk säkerhet hos själva e-legitimationen. Dagens tekniska 
lösning för e-legitimationer baseras på specifikationer framtagna av 
Skatteverket på uppdrag av regeringen.43 Kraven för vilken säkerhetsnivå lösningen 
ska uppfylla definieras i ramavtalsupphandlingen. Datainspektionen 
ställer vidare krav när det gäller autentisering vid hanteringen av känsliga 
personuppgifter. Kraven innebär att den bör byggas på säkra metoder, såsom 
43 Verva, Förstudie eID 2007 Elektronisk identifiering och underskrift, 2007:16.

e-legitimation, engångslösenord eller motsvarande.44 Riksrevisionen har vid 
dokumentstudier, intervjuer och vid ett seminarium med en fokusgrupp, inte 
kunnat finna några indikationer på att dagens lösning för e-legitimationer 
är bristfällig vad gäller den tekniska säkerheten. Vid kvalitetssäkringen i 
fokusgruppen uppgav exempelvis företrädare för Försäkringskassan att man 
endast hade haft två incidenter rörande säkerhet sedan myndigheten införde 
möjligheten att använda e-legitimation.
4.1.2 Tillgång till personuppgifterDen andra aspekten av integritet handlar om vem som överhuvudtaget ska 
ha tillgång till personuppgifter och hur dessa ska behandlas. Det har av Sveriges 
Kommuner och Landsting framförts viss kritik mot att bankerna baserar 
e-legitimationerna på sina kundregister.45 Det faktum att myndigheterna 
frågar bankerna om giltigheten innebär att banken får tillgång till information 
om mot vem och när den enskilde använder sin e-legitimation. Sveriges 
Kommuner och Landsting anser att det bör vara en statlig uppgift att utfärda 
och garantera medborgarnas identitet, särskilt med tanke på att folkbokföringen 
är en statlig angelägenhet. Skälen för att identitetshantering bör 
vara en statlig uppgift blir enligt Sveriges Kommuner och Landsting ännu 
tydligare om nya säkerhetslösningar som inkluderar exempelvis fingeravtryck 
eller dna tas i bruk i framtiden. 46 När användaren brukar en e-tjänst lagras 
information om detta hos utfärdaren. Eftersom e-legitimationen innehåller 
personuppgifter i form av bland annat personnumret och gentemot vem 
och när användaren använder e-legitimationen innebär det i sin tur att stora 
mängder personuppgifter finns lagrade hos olika utfärdare. 
Med tanke på den förväntade ökningen av användandet av e-legitimationer 
i kombination med att ingen aktör verkar ha gjort en grundlig teknisk 
granskning av e-legitimationer för att skaffa sig en övergripande bild av vilka 
eventuella risker som finns i systemet kan stora mängder personuppgifter bli 
tillgängliga för en obehörig vid ett intrång i systemet.47 
Eftersom hanteringen innefattar behandling av personuppgifter är personuppgiftslagen 
tillämplig, och det finns därför ett regelverk som styr hur 
hanteringen ska skötas och hur tillsynsmyndigheten, Datainspektionen, ska 
utöva tillsyn över hanteringen. Det bör även uppmärksammas att det utöver 
44 Datainspektionen, IT-säkerhet och myndigheters e-tjänster. 
45 Intervju medföreträdare för Sveriges Kommuner och Landsting.
46 Intervju med företrädare för Sveriges Kommuner och Landsting.
47 Detta problem kan lösas genom till exempel det förslag som e-delegationen har fört fram 
angående federationsteknik där det finns möjligheter att dölja identiteten men samtidigt behålla 
spårbarheten.

personuppgiftslagen även råder banksekretess.48 Den omfattar alla uppgifter 
som rör en bankkunds mellanhavanden med banken, oavsett om uppgiften 
är skriftlig eller muntlig. Sekretessen gäller även kundens tidigare förbindelser 
med banken, det vill säga sekretessen upphör inte i och med att någon 
slutar att vara kund i banken. Dessutom gäller sekretessen för evigt.49 
4.2 Tillsyn och övervakning av systemet4.2.1 Ansvaret för tillsyn och övervakningE-legitimationer för identifiering av individer som vill använda e-tjänster är 
i dag en frekvent använd lösning bland annat av Skatteverket och Försäkringskassan. 
E-legitimationer är också ett verktyg för att skydda den enskilde 
individens integritet. Detta borde motivera ett intresse från statens sida att 
följa upp och säkerställa kvalitet och säkerhet hos e-legitimationer. Ett möjligt 
verktyg för detta är tillsyn. 
Kammarkollegiet är den myndighet som tecknar ramavtal för statsförvaltningen 
som helhet om elektroniska identifieringstjänster. Ramavtalet innehåller 
specifikationer för de tekniska villkoren och även för leverantörernas 
skyldigheter i övrigt. Kammarkollegiet har i uppdrag att följa upp de ramavtal 
man tecknar. Något formellt tillsynsansvar har dock inte Kammarkollegiet. 
Finansinspektionen har enligt sin instruktion ansvarar för tillsynen, 
regelgivningen och tillståndsprövningen som rör finansiella marknader och 
finansiella företag.50 Myndigheten har också till uppgift att verka för ett gott 
konsumentskydd inom sitt ansvarsområde.51 Finansinspektionen har i ett dokument 
om verksamhetens inriktning för år 2009 uppgivit att ”FI har traditionellt 
endast bedrivit begränsad tillsyn över IT:n i företagen. Det har huvudsakligen 
ingått i vår tillsyn över hur företagen mäter och hanterar operativa risker” 
och ” IT-tillsyn ur konsumentens perspektiv har varit förhållandevis begränsad”.52 
Datainspektionen har enligt sin instruktion till uppgift att verka för att 
människor skyddas mot att deras personliga integritet kränks genom behandling 
av personuppgifter och för att god sed iakttas i kreditupplysnings- 
och inkassoverksamhet. Myndigheten ska följa och beskriva utvecklingen på 
IT-området när det gäller frågor som rör integritet och ny teknik.53 Myndigheten 
är tillsynsmyndighet enligt personuppgiftslagen.5448 Se 10 § lagen (2004:297) om bank- och finansieringsrörelse. 
49 Se http://www.konsumentbankbyrån.se/artikel/article.asp?_tp_article_ 
id=151&avd=&menu=ART_%C3%96VT.
50 1 § förordning(2007:841) med instruktion för Finansinspektionen.
51 2 § förordning (2007:841) med instruktion för Finansinspektionen.
52 Finansinspektionen, Inriktningsdokument 2009, promemoria upprättad 2008-10-06.53 1 § förordning(2007:975) med instruktion för Datainspektionen.
54 Personuppgiftsförordningen (1998:1191).

Post- och telestyrelsen är enligt sin instruktion förvaltningsmyndighet med 
ett samlat ansvar inom postområdet och området för elektronisk kommunikation. 
Myndigheten ska beskriva och analysera utveckling och resultat inom 
sitt ansvarsområde och rapportera detta till regeringen. Myndigheten ska 
särskilt uppmärksamma och analysera eventuella problem inom området 
och, när det är påkallat, vidta eller lämna förslag till lämpliga åtgärder.554.2.2 Vilken tillsyn genomförs?
Riksrevisionen har ombett myndigheterna att beskriva den tillsyn de bedriver 
i relation till e-legitimationer. Resultatet av denna enkät är följande. 
Post- och telestyrelsen har uppgivit att de avancerade signaturer som 
används inom dagens system för e-legitimation inte omfattas av myndighetens 
tillsynsansvar. Myndigheten uppger även att lagen om elektronisk 
kommunikation primärt avser elektroniska kommunikationsnät och tjänster 
och att den inte är direkt tillämplig på elektroniska signaturer. Myndigheten 
har enligt egen uppgift således inget tillsynsansvar för dagens system för 
e-legitimationer. 
Finansinspektionen har uppgivit att inspektionens tillsyn omfattar bankernas 
användning av och erbjudande om e-legitimation, i den mån som 
finansinstitut använder sig av e-legitimation i sin verksamhet, till exempel 
för att uppfylla kravet i lagen (2009:62) om åtgärder mot penningtvätt och 
finansiering av terrorism på att kunderna ska identifieras. Myndigheten uppger 
dock att man inte utövar någon tillsyn över produkten som sådan utan 
att det snarare är institutets hantering av produkten som faller under Finansinspektionens 
tillsyn. Finansinspektionen godkänner inte i förväg de produkter 
eller tjänster som företagen under tillsyn erbjuder eller använder sig av. 
Genom att en banks kunder kan använda e-legitimation för att identifiera sig 
på distans blir bankernas användande av e-legitimation något som Finansinspektionen 
kan komma att granska ur penningtvättshänseende i ett enskilt 
fall. Det är i ett sådant fall fråga om att ha tillsyn över att bankerna uppfyller 
kravet på kundkännedom i penningtvättslagstiftningen. Finansinspektionen 
anser sig dock inte ha tillsynsansvar vare sig för e-legitimation som sådan 
eller över bankernas utfärdande av e-legitimation. I den produktklassificering 
utifrån riskperspektiv som myndigheten gjort har e-legitimation inte ansetts 
vara någon produkt eller tjänst med hög risk. Därför har Finansinspektionen 
hittills inte haft anledning att särskilt granska institutens hantering av e-legitimationer. Det har heller inte enligt myndigheten funnits skäl att närmare 
diskutera eventuella problem med gränsdragningen mellan Finansinspektionens 
tillsyn och andra myndigheters tillsyn. 
55 1 § förordning(2007:951) med instruktion för Post- och telestyrelsen.

Datainspektionen har uppgivit att alla som behandlar personuppgifter 
i Sverige faller under Datainspektionens tillsyn, om inte en annan tillsynsmyndighet 
är utpekad. Tillsynen kan omfatta både teknisk granskning och 
granskning av rutiner och hantering. Datainspektionen uppger att myndigheten vid flera tillfällen i samband med inspektioner och skrivbordstillsyn har 
förordat att till exempel e-legitimationer ska användas när personuppgifter 
av känslig natur överförs eller när det är viktigt med en säker identifiering av 
avsändare eller mottagare. Myndigheten uppger dock att man inte har vidtagit 
några riktade aktiviteter specifikt mot e-legitimationer. Vad gäller tillsyn 
över e-legitimationer uppger myndigheten att man inte heller har uppfattat 
att man skulle ha en särskild roll inom detta område, annat än att inspektionen förordar användning av e-legitimation i vissa fall.
4.2.3 Otydliga gränser för myndigheternas ansvar 
Det finns med andra ord flera statliga myndigheter som har ett tillsynsansvar 
som omfattar vissa delar eller aspekter av frågorna kring e-legitimationer, 
men det är oklart vem som ska göra vad och hur detta förhåller sig till övriga 
beskrivna aktörers ansvar när det gäller e-legitimationer specifikt. Det finns 
även skillnader mellan Telia Sonera och bankerna, eftersom Telia Sonera inte 
är föremål för tillsyn av Finansinspektionen. 
Kammarkollegiet är den myndighet som ansvarar för ramavtalen. 
Därmed utgör Kammarkollegiet den part som ska tillgodose statens krav i 
avtalen med leverantörerna av e-legitimationer. Kammarkollegiet är därmed 
ingen tillsynsmyndighet. Myndighetens uppdrag handlar snarare om att 
tillgodose behov i statsförvaltningen genom att samordna inköp och på så 
sätt åstadkomma besparingar i statens inköp av vissa varor och tjänster. En 
uppföljning av ett ramavtal sker normalt i slutet av ramavtalsperioden och är 
ofta inriktad på de ekonomiska aspekterna. Kammarkollegiet uppger dock att 
myndigheten inte har följt upp ramavtalen genom teknisk revision. 
Myndigheternas övervakning och tillsyn skiljer sig delvis åt men överlappar 
också delvis varandra. Vad gäller aktörer så övervakar Datainspektionen 
och Kammarkollegiet samtliga ramavtalsleverantörer, men Datainspektionen 
har även ett ansvar att granska myndigheterna som har själva e-tjänsten. 
Finansinspektionen utövar å sin sida endast tillsyn över bankerna. 
Vad gäller teknisk lösning så har Finansinspektionen och Datainspektionen 
tillsyn över den lösning bankerna använder för inloggning på Internetbanken. 
Datainspektionen har dessutom tillsynsansvar för den tekniska 
lösningen som utgör själva e-legitimationen och även Kammarkollegiet har 
ett ansvar att övervaka den lösningen. 
Vad gäller bedömningsnorm så utgår Datainspektionen och Finansinspektionen 
från en författning som har som syfte att skydda ett visst bestämt 

värde eller mål, medan Kammarkollegiet övervakar att den faktiska lösningen 
uppfyller de krav som specificerades i upphandlingsunderlaget. De författningar 
som Datainspektionen och Finansinspektionen granskar utifrån är 
olika författningar med olika syften och mål. 
Sammantaget innebär detta att det finns risk för att de olika aktörerna 
bedömer frågor olika och att krav man ställer på de olika ramavtalsleverantörerna 
är olika. 
4.3 Sammanfattning av iakttagelsernaSammantaget noterar Riksrevisionen å ena sidan att inga tecken på problem 
för skyddet av den personliga integriteten i dagens system för e-legitimationer 
har kunnat identifierats inom ramen för granskningen. Å andra sidan 
menar Riksrevisionen att tillsynen av det nuvarande systemet inte varit 
tillräcklig, vilket kan medföra att tillräcklig kunskap om riskbild saknas. Vi har 
under granskningen gjort följande iakttagelser:
• Ingen har vad Riksrevisionen kunnat finna gjort en utförlig granskning av 
säkerheten i e-legitimationer.
• Vad gäller integritetsskyddet för personuppgifter kan det konstateras att 
det finns lagstiftning som reglerar hur hanteringen av personuppgifter 
ska gå till och att Datainspektionen utövar tillsyn över detta.
• Ramavtalen har inte följts upp genom teknisk revision.
• Ansvaret för tillsyn och övervakning är överlappande och det baseras på 
olika bedömningsgrunder.

5 Tillgänglighet och användbarhetI detta avsnitt redogör vi för iakttagelser som rör tillgänglighet och användbarhet. 
Anledningen till att vi belyser dessa aspekter är att det är problematiskt 
från demokratisynpunkt om teknikutvecklingen och transformationen 
från traditionell förvaltning till e-förvaltning innebär att vissa medborgare 
systematiskt utesluts från viktiga samhällsfunktioner. Utgångspunkten för 
våra iakttagelser om tillgänglighet och användbarhet är riksdagens uttalande 
att ”statens roll bör vara att gynna användningen” av e-legitimationer. 
Statens institut för kommunikationsanalys (Sika) påpekar56 att informationsteknikens 
snabba framväxt ger möjligheter för myndigheter, företag 
och organisationer att effektivisera sitt arbete. Inom exempelvis bankvärlden 
uträttas många bankärenden i dag via internetbank. Kunder som vill fortsätta 
betala räkningar via post- eller bankgiro eller direkt på banken får betala en 
extra avgift för detta. Enligt Sika gäller att om valet står mellan en effektiv 
lösning och en betydligt mer resurskrävande hantering, prioriteras ofta effektiviteten. 
Personer som inte har ekonomiska förutsättningar, tillräcklig 
kunskap eller saknar möjligheter att tillgodogöra sig den digitala informationen 
riskerar därmed att uteslutas.57 I detta avseende ställs särskilt höga krav 
på förvaltningen i jämförelse med privata företag med tanke på att förvaltningen 
inte kan, och heller inte ska, välja sina kunder.
5.1 Tillgänglighet och teknisk plattformEn första aspekt på tillgänglighet är de tekniska förutsättningarna.58 E-legitimationer 
är beroende av att det finns en viss typ av teknisk plattform för att 
de ska fungera. E-legitimationen har tidigare enligt uppgift från Finansiell 
ID-teknik haft problem att fungera på vissa plattformar. Problemet har avsett 
såväl olika fabrikat (till exempel Microsoft och Mac) som olika versioner 
av dessa fabrikat. Detta har gjort att grupper av medborgare inte kunnat få 
tillgång till e-legitimationer, trots att de så önskat och haft tillgång till dator. 
När upphandlingen av e-legitimationer har gjorts har utgångspunkten varit 
56 Se bl a Sikas rapport 2007:6, Digitala klyftor – Insatser för att överbrygga dessa.
57 Ibid. 
58 Det bör observeras att rapporten endast behandlar tillgänglighetsfrågor som direkt berör 
e-legitimation. Tillgänglighet i ett vidare perspektiv, såsom möjligheten att över huvud taget 
använda sig av datorer eller internet, behandlas inte. 

ett förfrågningsunderlag som deltagarna i upphandlingen ska besvara.59 I 
förfrågningsunderlaget har den ansvariga för upphandlingen ställt olika krav 
i form av bör och ska. Vad gäller operativsystemplattform har det ställts krav 
på att komponenterna bör• finnas i svensk version• finnas till plattformarna Microsoft Windows ME/98, 
Microsoft Windows NT4/2000/XP, Mac OS och Linux.
Funktionalitet i webbläsare har formulerats så att ”leverantörens produkter 
som behöver installeras i användares eller myndigheters datorer bör fungera 
med alla aktuella och använda versioner av webbläsare”. Ansvariga för 
upphandlingen har, enligt upphandlingsunderlaget, alltså inte valt att ställa 
skakrav på funktionalitet vare sig i äldre eller nyutvecklade operativsystem 
och webbläsare. Exakt hur väl respektive leverantörs lösning har fungerat vid 
olika tillfällen sedan 2001 varierar. Det har, åtminstone tidigare, förekommit 
problem med användningen i främst operativsystemet Linux och i Mac OS. 
Detta problem har uppmärksammats av leverantörerna av e-legitimationer 
som successivt har försökt att lösa problemet. Förbättringar sker genom att 
leverantörer av e-legitimationer utökar antalet fabrikat och lägger till nya versioner 
av befintliga sådana. Leverantörerna testar kontinuerligt kommande 
operativsystem av flera fabrikat i så kallade betaversioner för att kunna ha 
färdiga lösningar för e-legitimationer när operativsystemen lanseras.60 
Vid en kontroll av vilken funktionalitet som leverantörernas lösningar 
har i dag framgår, enligt uppgift från leverantörerna själva, att olika operativsystem, hårdvara och webbläsare är kompatibla med de flesta lösningar som 
i dag kan tänkas användas av privatpersoner.61 
Kravet på att en teknisk lösning som e-legitimation ska fungera med alla 
tänkbara versioner av hårdvara och mjukvara obegränsat bakåt i tiden måste 
ställas mot kravet på att den tekniska lösningen ska hålla en hög säkerhetsnivå. 
Den teknikutveckling som sker får som konsekvens att man måste 
öka kraven på säkerhetslösningen, vilket i sin tur ofta innebär att gammal 
hårdvara eller mjukvara helt enkelt inte räcker till. 
59 Förfrågningsunderlagen för Eid2004 och Eid2008 finns tillgängliga på www.avropa.se.
60 Enligt uppgift vid intervju med företrädare för Finansiell ID-teknik.
61 Angående påstådda problem se, http://forum.macworld.se/index.php?showtopic=51222 eller 
http://sv.wikinews.org/wiki/BankID_drar_in_st%C3%B6d_f%C3%B6r_GNU/Linux_-_kunder_ 
blir_utan_e-legitimation. 

5.2 Tillgänglighet i form av rätt att få en e-legitimation 
En annan aspekt på tillgänglighet handlar om möjligheten att över huvud taget 
få en e-legitimation. Eftersom en e-legitimation är en identitetshandling, 
innebär det att utfärdandet är knutet till att personen som e-legitimationen 
ska utfärdas till faktiskt har en identitet som är känd. Den identitet som vi 
använder oss av i Sverige i dag utgörs av personnumret. Det har fram till den 
1 juni 2009 varit ett krav att man ska ha ett svenskt personnummer för att 
kunna få en e-legitimation. Det har inneburit att personer som kan ha behövt 
kommunicera med svenska myndigheter har varit utestängda från möjligheten 
att göra detta elektroniskt med hjälp av en e-legitimation. 
Från och med den 1 juni 2009 har personer som saknar ett svenskt 
personnummer möjlighet att få ett identitetskort som innehåller en e-legitimation 
utfärdat. Det förutsätter dock att personen kan styrka sin identitet 
genom en godkänd identitetshandling eller genom en skriftlig försäkran 
från en intygsgivare. Personen ska också vara folkbokförd i Sverige. Denna 
förändring innebär att många människor som tidigare inte kunde få en e-
legitimation nu har fått möjlighet till det.62 
Numera kan även personer med svenskt personnummer som bor utomlands 
få en e-legitimation. Det har tidigare varit ett problem. Anledningen 
har varit att utfärdaren av e-legitimation måste göra en kontroll gentemot 
SPAR-registret och bekräfta personens identitet innan e-legitimationen utfärdas.
63 Personer som inte är folkbokförda i Sverige och som saknar svenskt 
personnummer kan dock fortfarande inte få en e-legitimation utfärdad till 
sig.64 
En begränsande faktor som fortfarande kvarstår är ålder. Ingen av 
leverantörerna utfärdar i dag e-legitimationer till personer under 13 år.65 Det 
innebär att cirka en miljon människor inte kan få en e-legitimation. Det är ett 
problem, men det är svårt att uppskatta hur stort behovet av e-legitimationer 
för denna grupp är med tanke på att de saknar rättshandlingsförmåga. Kommunerna 
har dock sagt sig behöva bygga skolportaler och det skulle i så fall 
innebära att även barn under 13 år behöver kunna få e-legitimation.
62 Förordningen (2009:284) om identitetskort för folkbokförda i Sverige.
63 Enligt uppgifter från Finansiell ID-teknik AB kräver regelverket för bankernas ID-tjänst inte längre 
att kontrollen måste göras mot folkbokföringsregistretvid utfärdande. Utfärdande bank kan i 
stället kontrollera mot sitt kundregister att personuppgifterna stämmer, även om de inte kan 
uppdatera personers uppgifter i kundregistret genom slagning mot folkbokföringsregistret.
64 Detta utgör ett problem för exempelvis styrelseledamöter i bolag som behöver kommunicera 
elektroniskt med Bolagsverket eller personer som av någon anledning vistas i landet endast tillfälligt. Det har riktats kritik mot att det har blivit svårare för asyslsökande att få ett ID-kort utfärdat med anledning av förändringarna från 1 juni och det innebär i sin tur att de inte heller kan få 
en e-legitimation. Se http://www.nt.se/norrkoping/artikel.aspx?articleid=5513212. 
65 Detta framgår av villkoren för utfärdande av e-legitimation som finns på respektive utfärdares 
webbplats.

5.3 Tillgänglighet i betydelsen användbarhet5.3.1 4 av 10 internetanvändare har e-legitimationEnligt Finansiell ID-Teknik AB66 använder två miljoner privatpersoner deras 
e-legitimation BankID. E-legitimationer ges också ut av andra aktörer men 
enligt uppskattningar från Finansiell ID-teknik AB står BankID för 75 procent 
av marknaden vilket innebär att cirka 2,6-2,7 miljoner individer i Sverige har 
en e-legitimation.67 Enligt World Internet Institute’s studie World Internet 
Project 2009 använder cirka 80 procent av alla svenskar över 18 år internet, 
vilket innebär cirka 5,8 miljoner68 potentiella användare av e-legitimation i 
Sverige som fyllt 18 år. Det innebär vidare att andelen svenskar över 18 år 
som använder e-legitimation är som mest69 cirka 40 procent av alla internetanvändare. 
Personer över 18 år är mest intressanta i detta sammanhang, 
eftersom det är dessa som i högst utsträckning interagerar med myndigheter, 
gör bankärenden, etc. 
En jämförelse kan göras mellan antalet användare av e-legitimationer 
och antalet användare av banktjänster via internet. Procedurerna att använda 
internetbank och att skaffa sig och använda e-legitimation kan liknas vid varandra 
i komplexitet. Antalet människor som gör banktjänster via internet är 
enligt en uppskattning från Svenska bankföreningen i slutet av 2007 cirka 7 
miljoner individer, vilket ska sättas i relation till en befolkning på 9 miljoner. 
En del av dessa individer är dock kunder i mer än en bank. Tidigare konstaterade 
vi att cirka 2,3 miljoner individer har en e-legitimation. Det borde kunna 
vara fler med tanke på att det trots att det inte är enkelt att göra bankärenden 
via internet är en väsentligt större grupp som använder internetbank än 
e-legitimation.
5.3.2 Flera sätt att identifiera sigDet har funnits olika sätt att identifiera sig för att komma åt vissa tjänster 
i IT-systemen långt före e-legitimationens inträde. För att få tillgång till IT-
system används i dag också många andra lösningar än e-legitimation. 
66 Finansiell ID-Teknik BID AB äger, förvaltar och vidareutvecklar BankID. Företaget som startades 
2002 ägs av Danske Bank, Handelsbanken, Ikano Bank, Länsförsäkringar Bank, SEB, Skandiabanken och Swedbank. Deras kunder är de flesta av de stora svenska bankerna, som i sin tur 
säljer och förmedlar BankID till myndigheter, företag, organisationer och privatpersoner.
67 Vilket inte är liktydigt med att de använder den.
68 Baserat på statistik från SCB:s befolkningsstatistikdatabas som anger att det 2009 finns ca 
7 275 000 människor över 18 år i Sverige.
69 Enligt statistik från BankID är det cirka 1% av alla som använder e-legitimation som är under 
18 år. 

De alternativa lösningarna för identifiering har tagits fram för att passa 
de tjänster och den säkerhet som hanteringen bedömts kräva. Vanligen 
identifierar sig användaren genom en kod för användarid och en kod för lösenord. 
Säkerhetskontrollen vid utdelandet av koder görs av den utfärdande 
organisationen. 
Ett annat sätt är att den individ som ska ges tillgång till ett IT-system 
redan finns i en myndighets eller ett företags register och att lösenordet 
därför kan skickas separat till folkbokföringsadressen. Är individen inte 
känd sedan tidigare kan denne ansöka om tillgång till registret via nätet 
eller skriftligen med underskrift. Lösenord skickas sedan till folkbokföringsadressen. 
Det sker till exempel när Skatteverket på deklarationsblanketten 
bifogar koder för smsgodkännande. I vissa fall kan både användarid och 
lösenord skickas via e-post. Det gäller när uppgifterna inte är känsliga men 
då den verksamhetsansvarige behöver veta vem som är kopplad till ett visst 
ärende för att (exempelvis vid upphandlingar) kunna skicka kompletterande 
information. Dessa lösningar har inte lika hög säkerhet som e-legitimation, 
men utifrån säkerhetskraven på det enskilda systemet eller på den enskilda 
informationsmängden kan enklare lösningar vara tillräckliga. 
5.3.3 Brister i användbarhetenFlera av de personer som vi har intervjuat om det svenska e-legitimationssystemet 
har lyft fram brister i användbarhet70 som ett problem och en anledning 
till att inte fler individer skaffat sig eller använder e-legitimation.71 Att 
skaffa sig och använda e-legitimation kan uppfattas som krångligt. Det finns 
flera faktorer som talar för att brister i användbarheten är en viktig anledning 
till att inte fler individer har eller använder e-legitimation. Proceduren 
att skaffa sig en e-legitimation börjar med att man först och främst måste 
ha en identitet, det vill säga ett personnummer. För det andra måste man 
antingen vara kund i en bank eller betala 800 kronor till Telia för ett kort med 
e-legitimatiom.72 För det tredje måste bankkunder ta sig in på sina personliga 
banksidor, ofta med hjälp av koddosor eller pinkoder, och för det fjärde 
måste man hitta rätt domän där man kan ladda ned sin e-legitimation. 
Att ladda ned mjukvara på sin hårddisk kan också kännas osäkert för 
många individer och hänger ihop med bristande tillit till datorer, internet 
etcetera. Slutligen måste bankkunder ta sig igenom nedladdningsproceduren och ange det lösenord som ska användas vid framtida identitets70 Användbarhet definieras enligt ISO-normen 9241-11 som ”den grad i vilken användare i ett givet 
sammanhang kan bruka en produkt för att uppnå specifika mål på ett ändamålsenligt, effektivt 
och för användaren tillfredsställande sätt”. 
71 Även Verva påtalade detta i sin rapport 2008:12.72 Ett s.k. hårt certifikat.

kontroller. När man väl har skaffat sig en e-legitimation och laddat ned den 
på sin hårddisk, måste man sålunda komma ihåg lösenord, vilken typ av 
e-legitimation man har och vilken dator e-legitimationen finns nedladdad 
på. För en datorvan person är denna process kanske inte särskilt komplicerad, 
men för många användare kan det upplevas som krångligt och svårt att 
skaffa sig och använda e-legitimation. 
En fjärde anledning till att så många personer använder internetbank 
men inte e-legitimation kan hänga samman med hur systemen lanserades. 
När internetbanker lanserades fick bankkunder instruktioner av bankpersonal 
om hur man loggade in i systemet och hur man använde tjänsterna 
på internetbanken. När systemet för e-legitimationer lanserades lade man 
från statens håll inte ned samma möda på att förklara hur människor skulle 
skaffa sig och använda e-legitimationer. Det gjordes heller inga stora pedagogiska 
insatser för att förklara vilken nytta e-legitimationer kunde göra.73 
Det förutsattes att medborgarna själva skulle anamma systemet för e-legitimationer. 
Förmodligen hoppades de statliga aktörerna som var med om att 
sjösätta systemet för e-legitimationer i Sverige på draghjälp från bankerna 
genom att bankerna själva skulle övergå till e-legitimation för inloggning i 
banksystemet. I dag har någon eller några banker övergått till e-legitimation 
som identifieringslösning, men det är fortfarande flertalet banker som, trots 
att de tillhandahåller e-legitimationer, är kvar i sina gamla system för identifiering. 
Att e-legitimationer inte är mer spridda och använda i Sverige kan 
också eventuellt förklaras med det innovationssystem som e-legitimationer 
utvecklats i. Enligt Vinnova är innovationssystem 
”… ett begreppsligt ramverk för förståelse av innovationsprocesser. Genom 
att använda ett systemperspektiv beaktas alla faktorer som har betydelse 
såväl ekonomiska som sociala och politiska. 
Central är uppfattningen att innovationer uppstår i interaktion eller samspel 
mellan olika aktörer. Samspelet karaktäriseras av ömsesidigt lärande, 
och sker till exempel mellan ett företag å ena sidan och kunder, underleverantörer, 
konkurrenter, universitet eller forskningsinstitut å den andra. Dessa 
aktörers handlande styrs av rådande spelregler, som exempelvis lagar, regler, 
rutiner och attityder. Systems förmåga att generera innovationer beror på 
hur väl samspelet mellan berörda aktörer fungerar, liksom av spelreglernas 
utformning.”74 
73 Det finns exempel på enskilda undantag, exempelvis inrättade Försäkringskassan en helpdesk för 
e-legitimationer. 
74 http://www.vinnova.se/Verksamhet/Kunskapom-innovationssystem/Innovationssystemsanalyser/Sa-analyserasinnovationssystem/

En analys av detta system är alltför krävande att göra här, varför vi tills vidare 
nöjer oss med att konstatera att den blygsamma användningen av e-legitimationer 
i Sverige kan härledas till olika faktorer i innovationssystemet.
5.4 Sammanfattning av iakttagelsernaSammantaget anser Riksrevisionen att det nuvarande systemet för e-legitimationer 
uppvisar brister i tillgängligheten. Det är krångligt och omständligt 
för en brukare att skaffa sig och använda en e-legitimation. För vissa aktörer, 
som kommuner och landsting, har det varit kostsamt att införa lösningen. Vi 
konstaterar följande:
• E-legitimationer är kompatibla med de flesta operativsystem, hårdvaror 
och webbläsare som i dag kan tänkas användas av privatpersoner. 
• Personer som inte är folkbokförda i Sverige och som saknar svenskt 
personnummer kan fortfarande inte få en e-legitimation.
• Ingen av leverantörerna utfärdar e-legitimationer till personer under 
13 år. Det innebär att cirka en miljon människor inte kan få en 
e-legitimation.
• Andelen svenskar över 18 år som använder e-legitimation är som mest 
cirka 40 procent av alla internetanvändare.
• Det är krångligt för brukare eller användare att skaffa sig och använda 
dagens e-legitimation.

6 Kostnadseffektivitet och konkurrensI detta avsnitt redogör vi för iakttagelser som rör kostnadseffektivitet och 
konkurrens. Utgångspunkten för våra iakttagelser i detta avsnitt är att 
riksdagen har uttalat att ”statens roll ska vara att stimulera konkurrens mellan 
utfärdare, undanröja konkurrensmässiga hinder och … gynna kostnadseffektivitet 
i säkerhetslösningen”.
6.1 RamavtalStatsförvaltningen och huvuddelen av kommunerna och landstingen får 
tillgång till tjänsten e-legitimation via ramavtal. Dessa ramavtal har tidigare 
upphandlats av Statskontoret och Verva. Kammarkollegiet har det nuvarande 
ansvaret för att förvalta ramavtalen. Genom detta förfarande har 
e-legitimationer kunnat tillhandahållas till ett stort antal mottagare (statliga 
myndigheter, kommuner etcetera) och användare (privatpersoner). Genom 
upphandlingarna och ökningen av transaktionsvolymerna har också kostnaderna 
för användningen av e-legitimation sjunkit kontinuerligt från det första 
ramavtalet. Nedanstående text bygger på Riksrevisionens iakttagelser och 
på ett yttrande från professor Mats Bergman. Yttrandet i sin helhet finns i en 
bilaga till denna rapport.
6.1.1 Ramavtal har flera fördelarEtt ramavtal är en variant av upphandling som används för att tillgodose 
flera köpares behov av en viss vara eller tjänst. 
Anledningarna till att använda ramavtal är i huvudsak två. Den första 
anledningen är att minska de kostnader som är förknippade med själva 
upphandlingen (så kallade transaktionskostnader). Genom att låta en 
specialiserad myndighet göra upphandlingen för förvaltningen som helhet 
antas kvaliteten på upphandlingen bli bättre. Varje enskild myndighet slipper 
dessutom göra en egen upphandling. 
Den andra anledningen är att åstadkomma förmånligare inköpsvillkor 
genom att samla det statliga inköpet. Tanken är att en samordnad upphandling 
av stora kvantiteter leder till hårdare konkurrens och därmed lägre 
priser. Själva upphandlingen kan arrangeras på olika sätt vad gäller både hur 
man får fram leverantörer som får delta i upphandlingen och på vilket sätt 
man ordnar själva budgivningen i upphandlingen. 

I en ramavtalsupphandling finns normalt två sätt att gå till väga när man 
väljer modell. 
Det ena tillvägagångssättet är att myndigheten gör en fullständig upphandling 
där samtliga villkor fastställs redan i upphandlingen. De avropsberättigade 
myndigheterna kan därmed inte förhandla om några villkor med 
leverantörerna utan sluter ett avtal i enlighet med de fastställda villkoren i 
ramavtalet. I ramavtalet kan den ramavtalsansvariga myndigheten välja att 
rangordna leverantörerna. Om leverantörerna rangordnas, måste den avropande 
myndigheten vända sig till den högst rangordnade leverantören först. 
Det är bara om den leverantören inte kan leverera den önskade tjänsten som 
myndigheten kan vända sig till den näst högst rangordnade. 
Det andra tillvägagångssättet innebär att den ramavtalsansvariga myndigheten 
inte fastställer samtliga villkor i ramavtalet, utan att ramavtalet 
endast innebär en urvalsprocess för att begränsa antalet potentiella leverantörer. 
När leverantörerna är fastställda i ramavtalet sker en förnyad konkurrensutsättning 
vid varje tillfälle en myndighet gör ett avrop från ramavtalet. 
Ramavtalsupphandlingen av e-legitimationer bygger på en kombination 
av de två ovan beskrivna varianterna. Myndigheterna kan därmed välja att gå 
på de priser som är fastställda i avtalet eller att konkurrensutsätta på nytt vid 
avropstillfället. 
Enligt professor Bergmans expertutlåtande, som presenteras i sin helhet 
i bilaga 1, bör den framtida metodiken för att väga samman pris och kvalitet 
ändras. I dag räknas pris om till kvalitetspoäng. I den framtida upphandlingslösningen 
bör kvalitet räknas om till pris eftersom det är svårt att på ett 
rimligt sätt värdera kvalitet.
6.1.2 men konkurrensen kan bli lidandeDen lösning för systemet för e-legitimation som tillämpas i dag är en fortsättning 
av den ramavtalsupphandling som gjordes av Statskontoret 2001. 
Statskontorets upphandling 2001 byggde i sin tur på tekniska specifikationer 
som upprättades av en grupp på Skatteverket kallad Samset. 
I förfrågningsunderlaget till upphandlingen framgår att ”privatpersoner 
i Sverige enkelt och snabbt skall kunna få tillgång till en e-legitimation som går 
att använda för alla e-tjänster som myndigheterna erbjuder. Anbudssökande ska 
kunna visa på konkreta förutsättningar för att man omgående kan förse mycket 
stora befolkningsgrupper med e-legitimation”. Det framgår även att anbudssökanden 
”skall redan vid sista datum för anbudssökande ha ett mycket stort 
antal personer, omfattande breda befolkningsgrupper i Sverige, som är elektroniskt 
välidentifierade och som därmed redan har eller omgående kan förses med 
e-legitimationer i enlighet med kraven i e-nämndens vägledning nr 04:02”.

Dessa två krav innebär att en potentiell anbudslämnare redan när anbudet 
lämnas måste ha både en stor redan elektroniskt välidentifierad kundkrets 
och en omfattande teknisk infrastruktur för att kunna utfärda och hantera 
e-legitimationer i stora mängder. 
En konsekvens av dessa båda krav är att tre grupper av leverantörer har 
varit aktuella som ramavtalsleverantörer från 2001 och framåt. Det rör sig 
om ett antal banker inom BankID-sfären, banker som står utanför BankID 
och erbjuder en egen lösning samt några företag, såsom Telia och Steria. 
Dessa grupper av potentiella leverantörer har sedan fått lämna anbud i ramavtalsupphandlingen. 
Utifrån de kriterier som angavs i förfrågningsunderlaget 
har sedan Statskontoret beslutat vilka parter som fått teckna ramavtal. 
En fördel med ramavtalsmodellen är att den innebär att transaktionskostnaderna 
minskar, men modellen har också väsentliga nackdelar. Det är 
svårt för myndigheter att bara erbjuda e-tjänster till vissa bankers kunder och 
detta vet givetvis de banker som kan erbjuda e-legitimation om. Om upphandlaren 
(staten) är pressad att köpa av alla, eller i stort sett alla budgivare, 
finns det små incitament att konkurrera med priset. Varje utfärdare har i det 
närmaste monopol på sina legitimerande parter (sina anslutna kunder) och 
kan därför begära ett högt pris.75 
En ytterligare nackdel med ramavtalsupphandlingar är att den osäkerhet
som råder om inköpsvolym riskerar att höja prisnivån. Säljaren ger köparen
en option att köpa till visst pris och måste därmed hålla kapacitet i beredskap, kapacitet som kanske inte kommer att utnyttjas. Säljaren måste kompenseras 
för detta, vilket i allmänhet höjer prisnivån. Om denna effekt är
stark nog att motverka övriga besparingseffekter beror självfallet på omständigheterna.
76 
Om, å andra sidan, upphandlaren försöker skapa en verklig konkurrenssituation, 
innebär detta att man måste vara villig att riskera att utestänga 
stora grupper av legitimerande parter – om den aktuella utfärdaren begär 
ett alltför högt pris. Situationen liknar i viss mån det termineringsmonopol 
som varje teleoperatör anses ha, hur liten marknadsandel operatören än har. 
Monopolet innebär att endast den operatör hos vilken en viss kund köper 
teletjänster kan koppla samtal till just den kunden, det vill säga terminera 
samtal till den aktuella kunden. På telemarknaden har detta motiverat att 
termineringstjänster är prisreglerade också för mycket små aktörer.77 
Med andra ord är upphandling, i form av ramavtal eller på annat sätt, 
inte en lämplig modell när köparen avser att köpa av alla eller så gott som 
alla budgivare. När budgivarna vet att alla kommer att få sälja, i det närmaste 
oavsett prisnivån och oavsett om deras bud är högst eller lägst, så 
75 Stycket är i sin helhet hämtat från Mats Bergmans yttrande i bilaga 1.76 Ibid.
77 Ibid.

försvinner incitamenten att konkurrera med priset. Marknader med dessa 
egenskaper brukar prisregleras – eller så sköts uppgifterna av den offentliga 
sektorn själv.78 
De banker som ingår i sammanslutningen BankID har alla haft möjlighet 
att lämna ett eget anbud där banken kan utfärda e-legitimation för samtliga 
kunder i de banker som ingår i sammanslutningen. Själva utfärdandet av 
e-legitimationen sköts av respektive bank inom sammanslutningen. Den 
banken får sedan ersättning för kostnaden av den bank inom sammanslutningen 
som har utsetts till ramavtalsleverantör. Samtliga betalningar från de 
myndigheter som tecknar ett avropsavtal tillfaller den bank inom sammanslutningen 
som är ramavtalspart. Vilka villkor som gäller inom sammanslutningen 
BankID vad gäller kostnadstäckning är inte känt för Riksrevisionen. 
De övriga två grupperna består som nämnts av banker utanför BankID 
och av några andra företag. Eftersom samtliga ramavtalsleverantörer endast 
kan erbjuda e-legitimation till sina egna kunder, krävs det att en privatperson 
antingen byter bank eller vänder sig till något av de utvalda företag som inte 
är banker för att de olika kundstockarna ska konkurrensutsättas . 
Den svenska bankmarknaden har enligt flera undersökningar av Konkurrensverket 
en struktur som kan liknas vid ett oligopol, och kundrörligheten 
mellan banker är låg.79 Detta innebär förmodligen att sannolikheten är låg 
för att en privatperson skulle byta bank eller skaffa ytterligare en bank för 
att få en annan e-legitimation. Det finns, utöver bankerna, Telia som tillhandahåller 
e-legitimationer och en person kan vända sig till detta företag för 
att få en e-legitimation utfärdad. Telia tar dock ut en avgift för att utfärda e-
legitimationer, jämfört med bankerna där själva utfärdandet av e-legitimation 
är kostnadsfritt i det fall personen är kund i banken. En privatperson som 
är kund i en bank har redan tillgång till en e-legitimation utan att det kostar 
extra, och sannolikheten att personen skulle vända sig till ett annat företag 
och betala för tjänsten är därmed låg.80 Vad gäller e-legitimation kan konstateras 
att konkurrenterna inte är jämnstarka med tanke på att BankID har en 
marknadsandel på uppskattningsvis 75 procent och produkterna är differentierade 
eftersom en identifierad kundstock innefattas i produkten. Eftersom 
rörligheten mellan kundstockarna är låg och tanken bakom modellen är att 
leverantören säljer sin kundstock, är konkurrensen mellan företagen begränsad. 
Den delen av marknaden där det finns utrymme för faktisk konkurrens är 
mellan de banker som ingår i BankID, eftersom de konkurrerar om hela den 
totala kundstocken. Det är dock svårt att avgöra hur stor den konkurrensen 
är, eftersom vi inte vet hur affärsuppgörelserna mellan dessa banker ser ut. 
78 Ibid.
79 Konkurrensverket – Åtgärder för bättre konkurrens.
80 En förutsättning för att man ska kunna dra denna slutsats är givetvis att kunden uppfattar 
kvaliteten på de två tjänsterna som någorlunda likvärdig. 

Huruvida detta är en fungerande konkurrens eller inte är helt avhängigt den 
avtalskonstruktion som bygger upp BankID och de beslut som finns om 
ersättningar från avtalsslutande bank till den faktiska utfärdaren. Den ersättning 
mellan bankerna inom BankID som beslutats om lägger ett golv för 
det pris som den avtalsslutande banken kan erbjuda gentemot den statliga 
ramavtalsparten. 
Det är också så att alla banker som ingår i sammanslutningen har 
möjlighet att erbjuda lösningen till sina kunder och att kostnaden för denna 
tjänst ersätts av den bank som är ramavtalsleverantör. Vinstmarginalen 
för den bank som blir leverantör avgör förmodligen hur stora incitament 
bankerna har att konkurrera om att bli ramavtalsleverantör. Om det rör sig 
om en liten marginal, kan en effekt bli att bankerna nöjer sig med att kunna 
erbjuda tjänsten till sina kunder till ingen eller åtminstone subventionerad 
kostnad och att intresset för att konkurrera i budgivningen därmed är lågt.
6.1.3 Oklart om transaktionskostnaderna minskarEn av huvudorsakerna till att använda ramavtal är möjligheten att minska de 
totala transaktionskostnaderna, det vill säga i det här fallet samtliga kostnader 
förknippade med statsförvaltningens köp av e-legitimationer. Genom 
att man samlar inköpen för samtliga myndigheter till en enda upphandling 
undviker man att alla myndigheter gör egna upphandlingar av samma sorts 
tjänst, var för sig eller möjligen i mindre grupper. Det antas i sin tur innebära 
att den totala kostnaden för statsförvaltningen som är förknippad med att 
köpa en lösning för e-legitimationer blir lägre än om en samlad upphandling 
inte hade gjorts. 
De upphandlingar som har gjorts av e-legitimation innebär dock att varje 
myndighet eller kommun som har tänkt använda e-legitimation som identifieringsteknik 
i en e-tjänst måste teckna avtal med samtliga leverantörer i 
ramavtalet för att kunna erbjuda tjänster till alla medborgare. 
Avropet kan i sin tur göras på så sätt att myndigheten endast tecknar ett 
avtal med de villkor som framgår av ramavtalet eller att myndigheten gör 
en förnyad konkurrensutsättning. Utöver detta krävs också att myndigheten 
köper programvara och hårdvara för att kunna integrera e-legitimationerna i 
sina egna system och tjänster. Normalt innebär det att myndigheten måste 
göra ytterligare ett avrop från ett ramavtal kallat Infratjänst, där myndigheten 
kan få hjälp med det gränssnitt som krävs för integration mellan myndighetens 
egna system och e-legitimationen. Själva hanteringen för varje enskild 
myndighet är därför ganska komplicerad och omfattande, trots att tanken 
med ramavtal är att förenkla administrationen.

6.2 Kostnader för ett statligt alternativ är oklaraDet har riktats kritik mot den lösning med en marknadsmodell som regeringen 
valt för e-legitimationer.81 Kritiken är mångfasetterad och har olika 
utgångspunkter. Den har handlat om att möjligheten till en statligt styrd 
nationellt sammanhållen lösning inte tagits till vara. Det har också framförts 
att nuvarande lösning är dyrare än alternativen. Gemensamt är emellertid 
att ingen har presenterat ett tydligt alternativ och än mindre kostnader och 
konsekvensbeskrivningar.82 
Som ett hypotetiskt exempel kan vi föreställa oss ett helt statligt alternativ. 
Ett sådant skulle ha inneburit att hela utvecklings- och hanteringskostnaden 
för e-legitimation legat på staten. Kostnaden kan enligt uppgift 
från personer som tidigare arbetat på Verva och Statskontoret uppskattas 
till minst 200 miljoner kronor. Finansiell ID-teknik har uppgivit att en grov 
uppskattning av investeringarna hittills i deras system är drygt 400 miljoner 
kronor. 
Totalt har staten, kommunerna och landstingen under perioden 2001–
2009 (2009 fram till och med andra kvartalet) betalat drygt 111 miljoner 
kronor till de privata utfärdarna av e-legitimationer. Betalningarna avser 
kontrollfrågor om personers identitet vid elektroniska ärenden. Kostnaden 
för enbart statliga aktörer uppgår till 91 miljoner kronor. Denna siffra kan 
tolkas som ett mått på statens kostnader för systemet för e-legitimationer. 
I de 91 miljoner kronorna ryms inte kostnader för att integrera systemet för 
e-legitimationer i myndigheternas IT-system. Där ryms inte heller drift och 
förvaltning av systemet för e-legitimationer eller kostnader för upphandling, 
skrivande av ramavtal eller myndigheternas tecknande av kontrakt med enskilda 
leverantörer. 
Det är svårt att jämföra siffror mellan olika länder, men man kan ändå 
nämna det finska systemet för e-legitimationer, som kostat den finska offentliga 
förvaltningen 40 miljoner euro i utvecklings- och driftskostnader under 
perioden 1999 till 2007 enligt finska Revisionsverket. Några djupare jämförelser 
går dock inte att göra, bland annat eftersom de svenska siffrorna inte 
innehåller myndigheternas kostnader för utveckling och drift. 
Det troliga är att staten har haft lägre kostnader för nuvarande lösning 
än vad den skulle ha haft med ett rent statligt alternativ. Vid en jämförelse 
bör man även beakta att staten fick tillgång till bankernas alla kunder och att 
de erbjöds e-legitimation utan kostnad.83 
81 Kritiken har framförts vid en intervju med företrädare för Sveriges Kommuner och Landsting.
82 Bland annat Sveriges Kommuner och Landsting har framfört denna kritik. Den framkommer även 
tydligt ur remissammanställningen som gjorts med anledning av Vervas rapport 2008:12. 
83 Vid en jämförelse av alternativen bör det även nämnas att om staten hade varit tvungen att göra 
en ursprungsidentifiering av alla användare, skulle kostnaderna bli ännu högre. Om man räknar 
med en kostnad av ungefär 300 kronor per identifiering och 2,5 miljoner användare, blir det en 
merkostnad på 750 miljoner. 

En rent statlig lösning innehåller dessutom ytterligare ett riskmoment. 
Om staten bygger upp en egen lösning finns risken att denna inte i tillräcklig 
grad tar hänsyn till de behov näringslivet och bankerna har för den egna 
verksamheten. Om så blir fallet kan dessa komma att utveckla egna lösningar. 
Skulle ett sådant scenario bli verklighet riskerar den statliga lösningen att 
tappa kunder och därmed även att äventyra utvecklingen av e-förvaltningen. 
Ett liknande scenario har inträffat i Finland, där det finns flera statliga lösningar 
parallellt med en som utvecklats av banksektorn.
6.3 Sammanfattning av iakttagelsernaSammantaget konstaterar Riksrevisionen att dagens system för e-legitimationer 
inte har skapat en bra konkurrenssituation på marknaden för 
e-legitimationer. Vad gäller kravet på kostnadseffektivitet har vi gjort följande 
iakttagelser:
• Om upphandlaren (staten) är pressad att köpa av alla, eller i stort sett 
alla, budgivare finns det små incitament att konkurrera med priset. Varje 
utfärdare har i det närmaste monopol på sina anslutna kunder och kan 
därför begära ett högt pris. 
• Eftersom samtliga ramavtalsleverantörer endast kan erbjuda e-legitimation till sina egna kunder, krävs det att en privatperson antingen byter 
bank eller vänder sig till något av de företag som inte är banker för att 
kundstockarna ska konkurrensutsättas. 
• Själva hanteringen för avrop för varje enskild myndighet är komplicerad 
och omfattande, trots att tanken med ramavtal är att förenkla administrationen.
• De finns ingen beräkning av kostnaderna för en statlig lösning som 
alternativ till dagens system, men vid en försiktig jämförelse med den 
finska lösningen verkar den svenska lösningen ha inneburit lägre 
kostnader.

7 Teknik och teknikneutralitetI det här avsnittet beskrivs iakttagelser som rör teknik och teknikneutralitet. 
Att vi valt att belysa frågor som rör detta ämne har sin förklaring i riksdagens 
uttalande att staten ska verka för att det etableras teknikneutrala standarder för 
elektroniska signaturer och därigenom säkra en dynamisk utveckling av informationssamhällets 
säkerhetslösningar. 
7.1 Myndigheternas förmåga att samverka7.1.1 Interoperabilitet = förmågan att samarbetaEn väl fungerande e-förvaltning bygger i hög grad på samverkansförmåga, 
eller med andra ord interoperabilitet, mellan bland annat statliga myndigheter 
och kommuner. Med interoperabilitet avses förmågan hos ett system 
eller en komponent att fungera ihop med andra system eller komponenter 
utan särskilda åtgärder. I ett första skede erbjuds medborgarna avgränsade 
e-tjänster hos en aktör. I en senare utvecklingsfas förväntas enskilda myndigheter 
hämta uppgifter från andra myndigheters register eller informationsmängder 
utan att den enskilde behöver ägna detta en tanke. En väl utvecklad 
e-förvaltning innebär bland annat att myndigheter och kommuner samverkar 
och delar information.
7.1.2 Informationsutbyte mellan myndigheter allt viktigareDen svenska förvaltningsmodellen ger varje myndighet och kommun ansvaret 
för att utveckla och utföra sin verksamhet. Det gör att modellen i sig 
inte är skapad för samverkan. Syftet med interoperabilitet är emellertid att 
öka möjligheten för myndigheter att kommunicera med varandra samt att 
utveckla och tillhandahålla tjänster som sträcker sig över flera verksamhetsområden 
utan att det kräver stora ingrepp i befintliga system eller IT-plattformar. 
Det finns redan i dag ett utbrett informationsutbyte på elektronisk väg 
inom förvaltningen. Sådant utbyte sker mellan de centrala dataregister som 
byggts upp under lång tid och har utvecklats successivt och utan plane

rad samordning.84 Registren regleras i ett flertal olika registerförfattningar. 
Informationsutbytet mellan registren har skapats när behov uppstått och 
registerhållande myndigheter har kommit överens om det. Utbytet har hittills 
fyllt sin funktion, även om det varit kostnadskrävande att både utveckla och 
underhålla. Med ökade krav på effektiviseringar i statlig förvaltning och med 
de möjligheter IT erbjuder har informationsutbyte mellan myndigheter blivit 
allt viktigare. Utvecklingen har dock hittills inte varit tillräckligt gynnsam utan 
nya lösningar måste till. 
Regeringen har i sin handlingsplan för eFörvaltningen framhållit:
”…med de tekniska lösningar som nu finns tillgängliga kan Sverige använda 
en decentraliserad samverkansmodell – ibland kallad en federativ eller tjänstebaserad 
IT-arkitektur. En sådan modell bygger på att myndigheternas datorsystem 
kommunicerar med varandra på ett standardiserat sätt utan att vara fast 
kopplade till varandra. En sådan modell tillåter å ena sidan en snabbare och 
mer dynamisk utveckling av e-förvaltningen, å andra sidan kräver den en högre 
grad av IT-standardisering”.
7.1.3 Stora förändringar krävsFör att åstadkomma en smidigare samverkan är det nödvändigt med stora 
förändringar i hela informationsutbytesstrukturen inom offentlig förvaltning 
och då avses inte enbart den tekniska nivån. Förändringar och anpassningar 
måste ske även på högre så kallade logiska nivåer, som semantisk, organisatorisk 
och rättslig nivå. Regeringen har också i direktiven till E-delegationen för 
den kommande strategin för e-förvaltning poängterat vikten av samverkan och 
teknisk interoperabilitet mellan systemen. 
För att en användare vid en inloggning ska tillåtas få tillgång till olika informationsmängder, 
kanske hos skilda organisationer, krävs en säker identifiering. 
Olika statliga myndigheter har skapat flera gränssnitt och identifieringslösningar, 
vilket skapar problem för till exempel kommuner som ska samverka 
med många myndigheter. Å andra sidan ska varje tillhandahållare av e-tjänster 
kunna erbjuda lösningar för samtliga varianter av e-legitimationer i ramavtalet. 
Det gör att ingen blir utestängd rent tekniskt , men det kan få hanterings- och 
kostnadsmässiga konsekvenser. 
Problem kvarstår och riskerar därmed att vara en hämsko på kommunernas 
vilja att skapa e-tjänster och utveckla sin verksamhet mot e-förvaltning. 
Myndigheterna kan dock motverka detta genom att samarbeta för att om 
möjligt finna lösningar för att minska detta problem för kommunerna. Det 
finns följaktligen betydande tekniska och användarmässiga uppgifter att lösa 
84 Spridnings- och hämtningssystemet (SHS) är ett exempel på ett system som utvecklats för att 
aktörer i offentlig sektor ska kunna utbyta information. 

bland annat mellan myndigheter och mellan kommuner och myndigheter när 
det gäller att skapa en sammanhållen e-förvaltning. 
I fråga om e-legitimationer är problemen med interoperabilitet knutna till 
de gränssnitt som har skapats för att själva certifikatet i e-legitimationen ska 
kunna kopplas samman med e-tjänsten hos myndigheten eller kommunen. 
Det har inte fastställts några standarder för detta gränssnitt. Eftersom de 
olika utfärdarna använder sig av olika gränssnitt måste tjänsteleverantören 
skapa flera olika lösningar för att kunna integrera de olika utfärdarnas e-legitimationer 
i sin tjänst. Med anledning av detta upphandlade Statskontoret ett 
ramavtal kallat Infratjänst. Ramavtalet innebär i korthet att ett företag hanterar 
de olika gränssnitten från utfärdarna och skapar en väg in i myndighetens 
e-tjänst. Myndigheten behöver därmed inte själv utveckla olika lösningar för 
samtliga leverantörer. 
7.2 Organisationslegitimationer7.2.1 Också företrädaren bör kunna identifierasDen form av e-legitimation som hittills har berörts i rapporten är e-legitimation 
för en fysisk person för privat bruk. En fysisk person kan dock agera i 
flera olika roller, både som privatperson och som företrädare för någon annan 
fysisk person, ett företag eller organisation. 
När man agerar som privatperson är det tillräckligt att motparten kan fastställa 
identiteten. När en fysisk person agerar som ombud eller representant 
för någon annan är det oftast inte tillräckligt att endast fastställa den fysiska 
personens identitet. Man måste också på något sätt identifiera förhållandet 
mellan den fysiska personen och det objekt som den fysiska personen säger 
sig företräda. 
Eftersom en organisation, en myndighet eller ett företag inte kan utföra 
rättshandlingar på egen hand krävs det att en fysisk person företräder organisationen. 
De två grundläggande aktiviteter som kräver en företrädare är 
dels att företa någon form av handling som innebär ett offentligt maktutövande 
gentemot en person, en organisation eller ett företag, dels att företa en 
rättshandling av något slag som binder den man representerar juridiskt till en 
tredje man.85 
Man kan till dessa två grundläggande syften även lägga de rent praktiska 
aspekterna av att kunna identifiera någon för att han eller hon ska ha rätt att ta 
del av information eller för att i efterhand kunna bevisa vem som har gjort vad. 
85 Inom juridiken har detta främst tagit sig uttryck i den s. k. fullmaktsläran som är ett klassiskt 
område inom förmögenhetsrätten. I myndighetsvärlden återfinns frågan om ställföreträdarskap 
exempelvis i en myndighets instruktion, myndighetsförordningen och en myndighets arbetsordning. 

I den digitala världen, precis som i den fysiska, behöver en fysisk person 
ibland kunna företräda någon annan. I informationsutbytet mellan myndigheter eller mellan företag har man länge använt olika lösningar i form av 
stämpelcertifikat eller servercertifikat för att garantera att informationen 
härrör från en viss specifik myndighet eller ett visst företag.86 Ytterligare en 
variant är att man skapar en elektroniskt säker kommunikation från system 
till system.87 Nackdelen med de beskrivna lösningarna är att de identifierar 
organisationen eller företagets men inte den fysiska personen. För detta 
krävs det en elektronisk lösning som identifierar både organisationen och 
personen, det vill säga en sorts e-tjänstelegitimation.88 
I en e-tjänstelegitimation kan det också behövas uppgifter om personens 
roll i organisationen och därmed tillhörande behörighet. Frågan om roller 
och behörighet kan antingen lösas genom att sådan information inkluderas 
i själva legitimationen, att den förlitande parten har en behörighetslista där 
enskilda personers eller rollers behörighet framgår eller att man skapar en 
behörighetskatalog som den förlitande parten kan kontrollera emot.89 
I dag finns ingen sådan lösning som kan användas inom eller gentemot 
den statliga förvaltningen. Det gör det däremot i den kommunala sektorn 
och vårdsektorn. 
7.2.2 Behovet av en e-tjänstelegitimation känt sedan längeBehovet av en e-tjänstelegitimation påpekades av Statskontoret redan år 
2000. Men trots att det sedan dess har skett tre upphandlingar av den 
privata e-legitimationen, har det fortfarande inte tagits fram en lösning för 
e-tjänstelegitimation.90 Avsaknaden av en e-tjänstelegitimation har inneburit 
att det förekommer att anställda tvingats använda sina privata e-legitimationer 
både inom förvaltningen och i privata företag. Med anledning av 
86 Ett stämpelcertifikat är en elektronisk stämpel som låser en viss informationsmängd till en 
myndighet eller ett företag. Genom att använda ett stämpelcertifikat garanterar man att den här 
informationen kommer från innehavaren av certifikatet. Ett servercertifikat garanterar identiteten 
på en specifik server, och när en webbläsare eller en annan server kommunicerar med servern så 
kontrolleras identiteten.
87 Exempel på sådana system är SGSI (Swedish Government Secure Intranet) eller SHS 
(Spridnings- och hämtningssystemet)
88 Det förekommer olika termer för att beteckna en sådan lösning. De två mest använda termerna är 
organisationslegitimation eller e-tjänstelegitimation.
89 Den nationella lösningen för vårdsektorn använder sig av vad som kallas SITHS och HSA som 
kan sägas vara en e-tjänstelegitimationslösning med central behörighetskatalog. SITHS är en 
e-tjänstelegitimation som placerats på ett ID-kort. HSA är en standardiserad katalog för att 
hantera personal- och verksamhetsinformation inom vård och omsorg som innebär central 
lagring av aktuella uppgifter kring organisationer, enheter, funktioner och individer samt distribution av information mellan olika system.
90 Statskontoret, Elektroniska signaturer och elektronisk identifiering för myndigheters e-tjänster, 
2004:40, s. 23 ff.

detta har det framkommit kritik mot att det finns en förväxlingsrisk mellan 
personligt ansvar och tjänsteansvar. Det finns också en oro över att behöva 
exponera sin identitet i transaktioner med motparter utanför den egna arbetsgivaren. 
Kritikerna understryker dessutom att e-legitimationen är privat 
egendom.91 
Verva uppmärksammade under våren 2008 genom en enkätundersökning 
ett behov av e-tjänstelegitimationer ute i förvaltningarna. Med anledning 
av detta beslutade man att inleda en förstudie som togs över av Kammarkollegiet 
när Verva lades ned.92 Kammarkollegiet publicerade förstudien 
den 29 maj 2009. Ärendet bereds för närvarande, och enligt uppgift från 
Kammarkollegiet kan en ramavtalsupphandling tidigast påbörjas under hösten 
2009. 
7.3 Sammanfattning av iakttagelsernaRiksrevisionen konstaterar att dagens system för e-legitimationer inte är ett 
interoperabelt system, främst på grund av att gränssnitten inte är standardiserade. 
Dessa problem har lett till högre kostnader för bland andra de offentliga 
aktörerna i systemet. Vad gäller kravet på teknik och teknikneutralitet 
har vi gjort följande iakttagelser:
• Problemen med interoperabilitet hos e-legitimationer beror på att 
tjänsteleverantören och utfärdaren oftast använder olika gränssnitt.
• Det finns i dag inget system för organisationslegitimationer, men det 
finns flera myndigheter som skulle behöva ett sådant. Ett relativt stort 
antal tjänster är i bruk redan i dag, där man använder sig av myndighetsspecifikt utvecklade lösningar och där en e-tjänstelegitimation skulle 
underlätta hanteringen.
91 Kammarkollegiet, Organisationslegitimering, FS:2009-4, s. 16 f.
92 Ibid. s. 14.

8 Analys, slutsatser och 
rekommendationerI detta kapitel redovisas de bedömningar som Riksrevisionen gjort utifrån de 
iakttagelser som presenterats i föregående kapitel. Bedömningarna baseras 
på de normer som redogjorts för i kapitel 1. Kapitlet och rapportern avslutas 
med Riksrevisionens rekommendationer.
8.1 Sammanfattande bedömningI rapportens inledande kapitel fastslogs att Riksrevisionens granskning skabesvara 
följande tudelade fråga:
a) Är systemet för e-legitimation rättssäkert, tillgängligt, kostnadseffektivt och 
teknikneutralt?
b) Har regeringen och ansvariga myndigheter agerat i enlighet med 
riksdagens intentioner med avseende på utvecklandet av systemet för 
e-legitimationer?
Granskningen belyser sålunda hanteringen av e-legitimationer ur två 
perspektiv – systemperspektivet och aktörsperspektivet. 
Riksrevisionens bedömning av revisionsfrågans första del (a) är att systemet 
för e-legitimation till stora delar uppfyller de krav på rättssäkerhet, tillgänglighet, 
kostnadseffektivitet och teknikneutralitet som riksdagen har uttalat. 
Riksrevisionens bedömning av revisionsfrågans andra del (b) är att 
aktörerna, det vill säga regeringen och ansvariga myndigheter, inte fullt ut har 
agerat i enlighet med riksdagens intentioner med avseende på utvecklandet 
av systemet för e-legitimationer. 
Den sammanlagda bilden är att systemet för e-legitimationer i sig har haft 
en positiv effekt på utvecklingen av e-förvaltningen, särskilt för myndigheter 
som Skatteverket och Försäkringskassan. Detta kan låta som en motsägelse, 
men bedömningen ska ses mot bakgrund av att Sverige trots allt har ett tämligen 
väl fungerande system för e-legitimationer som till stora delar främjat 
utvecklingen av e-förvaltningen. Det finns dock vissa förbättringsområden 
i e-legitimationssystemet om man ser till rättssäkerheten, tillgängligheten, 
kostnadseffektiviteten och teknikneutraliteten. Ur ett aktörsperspektiv hade 

regeringen och ansvariga myndigheter också kunnat göra mer än vad de 
faktiskt har gjort. Framför allt hade regeringen kunnat vara tydligare i sin 
styrning av myndigheterna. 
Riksrevisionen kan dock notera att E-delegationen, på uppdrag av regeringen, 
har presenterat ett antal förslag för att komma till rätta med flera 
av de brister som redovisas i granskningen. Detta kan ge regeringen och 
myndigheterna bättre förutsättningar för att få till den styrning och uppföljning 
som krävs för att tillgodose riksdagens krav när det gäller att nå ökad 
rättssäkerhet, användbarhet, kostnadseffektivitet och teknikneutralitet. 
Nedan redogör vi för den analys som gjorts utifrån revisionsfrågans två 
perspektiv, dels systemperspektivet, dels aktörsperspektivet.
8.2 Är systemet för e-legitimationer rättssäkert? 
Riksrevisionen har inte funnit att rättssäkerheten och myndigheternas möjlighet 
att fungera har försämrats. Det finns snarare indikationer på att myndigheternas 
möjlighet att fungera har förbättrats genom tillgång till tjänster 
via e-legitimation. En ökad användning av e-legitimationer skulle även 
ytterligare öka individernas rättssäkerhet med tanke på den höga tekniska 
säkerhetsnivå som uppnås med hjälp av en e-legitimation. 
De problem som rör integritet handlar främst om den principiella frågan 
om privata aktörer ska hantera integritetskänslig information eller om det 
enbart ska vara en offentlig angelägenhet. Det nuvarande systemet för e-
legitimationer har bland annat inneburit att privatpersoners personuppgifter 
spridits till olika register och lagrats där. Riksrevisionen har inte funnit att 
detta skulle vara ett stort problem i dag. Ett ökat användande av e-legitimationer 
skulle expandera det totala skyddet för den personliga integriteten 
i samhället med tanke på att säkerheten i lösningen är hög. Att använda 
e-legitimation ger alltså ett bättre personligt skydd än att inte använda e-
legitimation. 
Tillsynen av ett system är viktig för att dels upptäcka fel och brister i systemet, 
dels förebygga problem. Riksrevisionen har kunnat konstatera att tillsyn 
av själva systemet för e-legitimationer inte har förekommit. Ansvaret för 
tillsyn är dessutom splittrat på tre aktörer. Av de iakttagelser som har gjorts 
framgår att e-legitimationen anses vara en säker lösning, och det kan givetvis 
vara en bidragande orsak till att ingen myndighet har granskat systemet. 
Kammarkollegiet, den myndighet som har ett särskilt ansvar för uppföljning 
av ramavtalen, har inte följt upp ramavtalen genom teknisk revision. Användningen 
av e-legitimationer förväntas öka och användningen i sig medför att 
stora mängder personuppgifter lagras hos leverantörerna. Riksrevisionen 
anser därför att tillsynsansvaret behöver preciseras för att nå upp till de krav 
som riksdagen har satt upp för skyddet av den personliga integriteten. 

8.3 Är systemet för e-legitimationer tillgängligt? 
Riksrevisionen bedömer att systemet för e-legitimationer inte kan anses 
uppfylla kraven på tillgänglighet och användbarhet fullt ut. Det faktum att 
e-legitimationer är tekniskt komplicerade och att gränssnittet upplevs som 
svårhanterligt från användarsynpunkt är konsekvenser av valet av teknisk 
lösning. Utgångspunkten har varit ett produktionsperspektiv och inte ett användarperspektiv 
vid utvecklingen av systemet för e-legitimationer. Detta har 
resulterat i att det blivit onödigt krångligt för användaren att hantera lösningen. 
För att skaffa sig en e-legitimation behöver användaren ta sig igenom en 
process som består av flera steg. Processen har sett olika ut beroende på 
vilken bank användaren av e-legitimationer varit kund i. När användaren väl 
skaffat sig en e-legitimation har han eller hon varit tvungen att komma ihåg 
vilken typ av e-legitimation det handlar om, vilken pinkod han eller hon har 
och på vilken dator e-legitimationen är nedladdad. Om användaren tycker att 
tekniken är för krånglig innebär det minskad användning, och det kan i sin 
tur påverka kostnadseffektiviteten och utvecklingen av e-tjänster. Med tanke 
på att det är långt fler individer som gör bankärenden via internet än som 
använder e-legitimation, finns det en stor potential att utveckla användandet 
av internet och elektroniska tjänster i Sverige. 
Det finns en rad lärdomar att dra inför lanseringen av nästa generations 
e-legitimation. Systemet bör i ökad utsträckning utgå från användarens 
behov och kunskaper. Användaren måste kunna se och förstå nyttan med 
att skaffa en e-legitimation. Aktiva insatser måste göras för att marknadsföra 
e-legitimationen, och pedagogiska insatser måste till för att förklara värdet 
för individen av att använda sig av en e-legitimation. Regeringens uppgift 
för att gynna användningen av e-legitimationer har varit att skapa förutsättningar 
för myndigheter, kommuner och landsting att kunna använda sig av 
lösningen i ökad utsträckning. 
Enligt vad som framgår av avsnitt 3 gav regeringen Statskontoret och sedan 
Verva i uppdrag att främja användningen av e-legitimationer. Regeringen 
har även vidtagit vissa ytterligare åtgärder som exempelvis finansieringsprogrammet 
för e-legitimationer. 
Regeringen har dock inte varit tillräckligt tydlig i styrningen av övergången 
till en e-förvaltning. Den svaga styrningen av myndigheterna har resulterat 
i att myndigheterna inte har prioriterat utvecklingen av e-tjänster. Bristen 
på e-tjänster har vidare inneburit att det saknats incitament för medborgarna 
att skaffa sig e-legitimationer. Detta innebär i sin tur att övergången från 
traditionell förvaltning till e-förvaltning inte utvecklas i tillräcklig snabb takt. 
Ansvariga myndigheter har vidtagit vissa åtgärder och även påtalat behov 
av ytterligare åtgärder från regeringens sida. Riksrevisionen anser dock 
att myndigheterna kunde ha gjort mer för att marknadsföra e-legitimation 
och e-tjänster i syfte att öka användningen.

8.4 Är systemet för e-legitimationer kostnadseffektivt?
Riksrevisionen bedömer att när det gäller kostnadseffektiviteten så uppfyller 
systemet i stora delar kraven från riksdagen. Vad gäller riksdagens uttalande 
om att staten ska undanröja konkurrensmässiga hinder och stimulera konkurrens 
kan lösningen inte anses uppfylla kraven enligt våra bedömningsgrunder. 
En marknad som innehåller konkurrensmässiga hinder får i sin tur 
negativa konsekvenser för kostnadseffektiviteten. 
Den lösning som staten har valt i form av ramavtal har inneburit en 
begränsad konkurrenssituation som kan ha fått negativa konsekvenser både 
vad gäller prissättning och tekniska utvecklingsmöjligheter för den befintliga 
lösningen. Den analys som utförts av professor Mats Bergman tillsammans 
med de iakttagelser som Riksrevisionen gjort tyder på att systemet borde 
ha utformats på ett delvis annorlunda sätt för att främja konkurrensen och 
sänka transaktionskostnaderna. 
Det bör dock framhållas att ett huvudsyfte med att välja den privata 
lösningen var att bruka en befintlig och väl fungerande lösning för att snabbt 
få igång e-tjänster. Om staten hade utvecklat en egen lösning hade det för 
det första inneburit en längre startsträcka och för det andra att den statliga 
lösningen skulle konkurrera med de privata lösningar som erbjöds av bland 
andra bankerna. Vid en försiktig jämförelse med Finland där man valt en 
statligt utvecklad lösning verkar kostnaderna för det svenska systemet ha 
varit lägre. Detta ger en fingervisning om de risker som föreligger vid egenutveckling 
av komplexa system. 
Regeringen får i stort anses ha gynnat kostnadseffektiviteten i säkerhetslösningen. 
Regeringen beslutade att ansvariga myndigheter skulle upphandla 
en lösning från den privata marknaden istället för att utveckla en lösning i 
statens regi. Vid en jämförelse mellan den finska och den svenska lösningen 
framstår regeringens ställningstagande ha inneburit lägre kostnader än 
alternativen. Skatteverkets och Försäkringskassans användning av e-legitimationstjänster 
har inneburit en mer kostnadseffektiv hantering jämfört 
med manuell hantering för dessa myndigheter. Riksrevisionen anser dock att 
om regeringen genom tydligare styrning hade främjat utvecklingen av fler e-
tjänster som använder sig av e-legitimationslösning skulle kostnadseffektiviteten 
öka inte bara hos dessa två myndigheter utan i hela statsförvaltningen. 
Myndigheterna får, precis som regeringen, anses ha gynnat kostnadseffektiviteten 
på en övergripande nivå. Flera myndigheter har dessutom påtalat 
vilka problem som finns angående styrning, finansiering av e-tjänster och val 
av lösning för e-legitimationer.

8.5 Har regeringen främjat konkurrens?
När det gäller konkurrensaspekten bedömer Riksrevisionen att valet av 
ramavtalsupphandling och önskemålet om utfärdare med en avtalsrelation 
med en betydande andel av befolkningen har medfört att priskonkurrensen 
inte har fungerat väl. Regeringen ville inte finansiera utvecklingen av en 
svensk e-legitimation och ålade därmed ansvariga myndigheter att välja en 
befintlig lösning på den privata marknaden. Valet att upphandla en befintlig 
lösning motiverades bland annat utifrån den risk som var förenad med att 
staten skulle utveckla en teknisk lösning. I jämförelse med andra länders val 
av elektronisk identifiering har den svenska modellen dessutom med största 
sannolikhet varit ett kostnadseffektivare alternativ. Genom att välja banklösningen 
skapade man dock ett system där den tekniska lösningen inte byggde 
på öppna standarder utan kunderna var ”inlåsta” till sina respektive banker 
och kundernas rörlighet mellan olika alternativ var därmed ytterst begränsad. 
Systemet har också höga inträdesbarriärer för potentiella leverantörer. 
Regeringens beslut att inte bygga en statligt utvecklad lösning utan i stället 
upphandla den nuvarande lösningen av privata aktörer har inneburit en 
inlåsningseffekt på systemet för e-legitimation. Ansvariga myndigheter har 
därmed haft små möjligheter att stimulera konkurrens och man kan svårligen 
kritisera deras passiva agerande. 
8.6 Är systemet för e-legitimationer teknikneutralt? 
Riksrevisionen bedömer att när det gäller kravet på teknikneutralitet kan 
systemet för e-legitimationer inte anses uppfylla riksdagens krav. Regeringen 
kan inte heller anses ha främjat att det etableras teknikneutrala standarder 
för elektroniska signaturer eller ha säkrat en dynamisk utveckling av informationssamhällets 
säkerhetslösningar. 
Avsaknaden av en e-tjänstelegitimation innebär effektivitetsbrister då 
myndigheterna får använda sig av alternativa sätt för att lösa frågor kring 
företrädare. Ansvaret för att det i dagsläget inte finns någon lösning för 
e-tjänstelegitimationer faller på den upphandlingsansvariga myndigheten93,, 
men förvaltningen som helhet har inte heller lyckats att ge uttryck för behovet 
på ett tydligt sätt. 
E-legitimationssystemet är i dag inte utformat på ett sätt som möjliggör 
samverkan med andra system, det vill säga en interoperabel lösning. Ett 
problem med e-legitimationerna är att gränssnitten inte är standardiserade. 
93 I dagsläget är det Kammarkollegiet som är ansvarig myndighet, men även Statskontoret och 
Verva har ett ansvar för att det i dag saknas en fungerande lösning.

En möjlig lösning på problemen rörande interoperabilitet är att gå över till 
federationsteknik94 och fastställda standarder för gränssnitt, vilket även är 
en av huvudpunkterna i E-delegationens förslag för att åtgärda bristerna 
rörande e-legitimationssystemet.95 
När det gäller främjandet av teknikneutrala standarder för elektroniska 
signaturer visar granskningen att regeringen inte fullt ut har tagit sitt ansvar. 
Regeringens ställningstagande i fråga om e-legitimationer innebar att 
man valde en PKI-lösning framtagen av bankerna och några ytterligare leverantörer. 
Lösningen i sig är inte teknikneutral, och den bygger inte på öppna 
standarder. I uppdraget till ansvariga myndigheter att ta fram specifikationer 
för e-legitimationer i form av certifikat fanns inte heller några krav på teknikneutralitet. 
För att åstadkomma interoperabla system för hela den offentliga 
sektorn krävs en tydlig styrning från regeringen i fråga om systemkrav och 
val av teknik. 
Ansvariga myndigheter har med anledning av regeringens ställningstagande 
haft små möjligheter att vidta några åtgärder för att främja teknikneutrala 
lösningar, och därmed kan man svårligen rikta kritik mot deras agerande. 
Verva har även vid ett flertal tillfällen föreslagit federationsteknik som en 
möjlig lösning för att uppnå teknikneutralitet. E-delegationen lämnar samma 
förslag i sitt betänkande. Riksrevisionen tillstyrker också detta förslag. 
E-legitimation bygger på specifikationer framtagna i slutet på 90-talet, 
och lösningen ser i stort sett likadan ut i dag som den gjorde då. Den begränsade 
konkurrenssituation som blev följden av regeringens ställningstagande 
har förmodligen inneburit minskad teknisk utveckling och innovation. 
Att de stora myndigheterna investerade i teknik och utveckling av tjänster 
som knöt an till e-legitimationslösningen resulterade i att lösningen även 
fortsättningsvis var tvungen att finnas tillgänglig. Det innebär i sin tur små 
incitament att utveckla nya eller bättre lösningar. Den enda större ansatsen 
till utveckling som har förekommit är bankernas försöksverksamhet med 
e-legitimation i mobilen. Den satsningen skedde dock på bankernas eget 
initiativ. 
Ansvariga myndigheter har med anledning av regeringens ställningstagande 
haft små möjligheter att vidta några åtgärder för att säkra en dynamisk 
utveckling av informationssamhällets säkerhetslösningar.
94 Federationsteknik innebär i korthet att man skapar en sammanslutning (federation) med en 
gemensam policy för säkerhetsnivåer och hur identitet ska fastställas. Vilken lösning eller teknik 
som används för identifiering spelar ingen roll i en federativ lösning, utan federativ teknik 
möjliggör att passa in olika tekniska lösningar och integrera dessa i e-tjänsteleverantörens 
system. Programvaran är normalt öppen och standardiserad. Exempel på federationsteknik 
är SAML. 
95 SOU 2009:86, s. 98 f.

8.7 Rekommendationer 
Med anledning av det förslag som lämnats av E-delegationen angående 
framtidens lösning för e-legitimationer vill Riksrevisionen framhålla att flera 
av de brister som har framförts i denna rapport skulle kunna lösas genom 
E-delegationens förslag. Det gäller exempelvis förslagen om att införa en 
federationsarkitektur för e-legitimationer och att standardisera gränssnitten. 
Detta är förslag som Riksrevisionen också bedömer som lämpliga och 
eftersom dessa förslag behandlas utförligt i E-delegationens rapport nämns 
de inte som rekommendationer nedan. Några av de brister som Riksrevisionen 
har iakttagit riskerar dock att kvarstå även om E-delegationens förslag 
genomförs. 
Riksrevisionen rekommenderar därför regeringen att• genomföra en översyn av tillsynen av systemet för e-legitimationer och 
överväga att tydliggöra mandatet rörande tillsyn och peka ut en enskild 
aktör som får ansvar• vidta åtgärder för att skapa öppna standarder och konkurrensutsätta 
identifieringsprocessen i syfte att undanröja konkurrensmässiga hinder• vidta åtgärder för att öka tillgängligheten och skapa en framtida lösning 
för e-legitimationer utifrån användarnas behov• genomföra informationssatsningar för medborgare, företag och myndigheter om fördelarna med att använda e-legitimationer.

Bilaga 1E-legitimationer – samhällsekonomiska aspekter statlig marknadsstyrningMats Bergman31 oktober 2009Analysen i denna pm bygger på en endast översiktlig kunskap om marknaden 
för E-legitimationer, i huvudsak inhämtade från den preliminära versionen 
av Riksrevisionens Förstudie om elektronisk legitimering, e-legitimationer 
samt från E-delegationens betänkande Strategi för myndigheternas arbete med 
e-förvaltning, SOU 2009:86. Syftet är att, vad gäller marknaden för e-legitimationer:
- Belysa för- och nackdelar med statlig samordning av upphandling, 
särskilt ramavtalsupphandling,
- Beskriva de förutsättningar som krävs för att ramavtal skall vara en 
effektiv mekanism,
- Analysera om den ramavtalskonstruktion som använts varit effektiv.
Analysen görs med utgångspunkt från relevant ekonomisk teoribildning, 
utifrån kunskap om hur marknader med liknande egenskaper fungerar med 
och utan statlig reglering samt utifrån kunskap om hur offentlig upphandling 
kan organiseras. 
Inledningsvis ges en kort beskrivning av hur så kallade tvåsidiga marknader 
fungerar, eftersom marknaden för E-legitimationer kan beskrivas som en 
sådan och eftersom dessa marknadsaspekter har betydelse för analysen. 
E-legitimationer som en tvåsidig marknadTvåsidiga marknader kännetecknas av nätverkseffekter som verkar mellan 
två olika typer av aktörer. Ett exempel är kreditkort, där kortinnehavarna 
inte interagerar med varandra, men har nytta av att många detaljhandlare 
accepterar kort; omvänt interagerar inte olika handlare med varandra, men 
de har större fördel av att acceptera en typ av kort som många kortinnehavare 
använder sig av. Ett annat sätt att definiera tvåsidiga marknader är att 
dessa är marknader där olika aktörer interagerar via en plattform. Det finns 
ett stort antal marknader som kan beskrivas som tvåsidiga. Några exempel 

är förmedlingstjänster (mötesplatser för köpare och säljare; datingtjänster), 
köpcenter (butiker och kunder) och operativsystem (datoranvändare och 
företag som utvecklar dataprogram). 
För att tvåsidiga marknader skall fungera väl måste prissättningen 
balanseras mellan de två sidorna. Orsaken är att när en aktör tillkommer så 
ökar nyttan på den andra sidan av marknaden, dvs. det uppstår en positiv 
externalitet. Händelsevis kan detta innebära att båda sidor betalar ungefär 
de kostnader som uppstår på den egna sidan, men generellt är det i princip 
optimalt att helt eller delvis låta en sida subventionera den andra sidan.96 
Ett exempel på en marknad med subventioner är marknaden för kreditkort, 
där kortinnehavare indirekt subventioneras av handlare som tar emot kort. 
Mekanismen fungerar så, att handlarna betalar relativt höga avgifter till sina 
banker (”inlösande banker”) när de tar emot kortbetalningar. Genom ett avtalssystem 
har inlösande banker förbundit sig att betala relativt höga avgifter 
till kortinnehavarnas banker (”kortutgivande banker”). Dessa har i sin tur 
incitament att konkurrera om kortkunder och att erbjuda dem förmånliga 
villkor, eftersom en kortkund som använder sitt kort genererar en intäktsström 
från inlösande banker. Ibland kan man därför få kreditkort gratis – och 
ibland även få bonus på inköpsbeloppet. Ett ännu mer uttalat exempel är 
Adobe Acrobat, där mjukvara för att läsa pdffiler är gratis, medan den som 
vill ha mjukvaran för att producera pdffiler måste betala. 
När ett företag tillhandahåller tjänster på båda sidor av marknaden kan 
ett system för ”korssubventionering” mellan de två sidorna, enligt ovan, 
enkelt skötas genom företagets avgiftsstruktur. System där samma företag är 
part i transaktionerna på båda sidor av marknaden brukar benämnas trepartssystem. 
Exempelvis opererar American Express ett trepartssystem och 
tidigare nämnda Adobe Acrobat kan också anses vara ett trepartssystem.97 
När många företag tillhandahåller tjänster, och en del av dem kanske 
bara på ena sidan av marknaden, kan det vara nödvändigt med en mekanism 
som balanserar prissättningen mellan de två sidorna. Mekanismen kan bestå 
av en central plattform som ägs gemensamt av företagen på marknaden eller 
av ett avtalspaket. Genom en lämplig fördelning av kostnader mellan de två 
sidorna och eventuellt också betalning från den ena sidan till den andra, så 
kan en effektiv prisstruktur med en lämplig grad av korssubventionering mellan 
de två sidorna åstadkommas. En sådan plattform kan ofta också sänka 
transaktionskostnaderna. System av den här typen brukar, något oegentligt, 
kallas fyrpartssystem; två exempel är de internationella kreditkortssystemen 
Visa och MasterCard. Dels sänker dessa fyrpartssystem transaktionskostna96 
Hänsyn bör också tas till transaktionskostnader. I frånvaro av transaktionskostnader skulle 
den positiva tvåsidiga externaliteten kunna hanteras genom direkta ersättningar mellan de två 
sidorna.
97 Detta hindrar inte att American Express, exempelvis, kan avtala med andra finansiella företag om 
att distribuera deras tjänster eller med dataföretag om att sköta den tekniska hanteringen. 

derna, genom att världens alla banker inte behöver sluta avtal med varandra, 
utan bara med Visa och MasterCard. Dels har de koordinerat prissättningen 
mellan de två sidorna genom ett centralt avgiftssystem. 
I frånvaro av ett fyrpartssystem kan, paradoxalt nog, hård konkurrens 
på marknadens båda sidorna omöjliggöra att en effektiv prisstruktur upprätthålls 
– dvs. att en lämplig grad av korssubventionering sker. Ett fyrpartssystem 
kan emellertid ofta lösa detta problem. Samtidigt kan sådana system 
– som ju i praktiken är överenskommelser om priser mellan många företag – 
ha konkurrensbegränsande effekter. Av detta skäl har just Visas och MasterCards 
prisstruktur granskats noga av konkurrensmyndigheterna och, med 
anledning av detta, modifierats. 
Marknaden för E-legitimering kan beskrivas som en tvåsidig marknad. På 
den ena sidan finns den legitimerande parten, dvs individen som vill identifiera 
sig med hjälp av en E-legitimation. På den andra sidan finns den förlitande 
parten, dvs det företag eller den myndighet som ger tillgång till vissa 
tjänster och delar ut vissa rättigheter sedan legitimering skett. Transaktioner 
mellan de två sidorna koordineras av en plattformsoperatör, utfärdaren. Den 
svenska marknaden fungerar i huvudsak som en marknad med flera, delvis 
konkurrerande trepartssystem. Den legitimerande parten anlitar vanligen 
en enda utfärdare, medan den förlitande parten oftast sluter avtal med alla 
utfärdare. Situationen illustreras nedan. (Bankernas egna E-legitimationssystem kan möjligen beskrivas som tvåpartssystem, eftersom bankerna är 
både utfärdare och förlitande part i förhållande till de egna kunderna.) 
Figur 1. Marknaden för E-legitimationer – ett trepartssystemFörlitande 
partUtfärdareLegitimerande 
part

En välkänd nackdel med trepartssystem är att aktörerna på den ena sidan 
måste sluta avtal med alla eller i varje fall flertalet plattformar (i det här fallet 
utfärdare). Trots det agerar ofta trepartssystem framgångsrikt, även i konkurrens 
med fyrpartssystem. Att American Express erbjuder ett trepartssystem 
nämndes ovan och det sker ju i konkurrens med två stora fyrpartssystem. 
Marknaden för E-legitimationer förefaller ha sådana egenskaper att det 
är motiverat med en prissättning som är utformad så att incitamenten mellan 
de två sidorna balanseras, dvs en prissättning som innebär en subvention 
från ena sidan till den andra. På den här marknaden är det sannolikt en 
förutsättning att den legitimerande parten inte behöver betala för att legitimera 
sig, medan förlitande part (myndigheter) har en betalningsvilja för att 
en E-legitimering sker. Ett ökat antal legitimerande parter bidrar till positiva 
nätverkseffekter och påskyndar det datum då e-förvaltning kan övergå från 
att vara kostnadsdrivande till att bli kostnadsreducerande. Därför är det motiverat 
med ett prissättningssystem som innebär att förlitande part betalar 
till utfärdarna och därmed subventionerar legitimerande parts användning 
av systemet. Observera dock att flertalet utfärdare själva också är förlitande 
parter, varför de renodlat förlitande parterna (myndigheterna) inte bör bära 
hela systemkostnaden. 
Ett fyrpartssystem för E-legitimationerDen svenska E-legitimationsmarknaden skulle sannolikt gynnas av att ett 
fyrpartssystem introduceras, om detta är tekniskt möjligt. Då skulle samtliga 
utfärdare och samtliga förlitande parter kunna avtala med en central 
plattform, en ”legitimationsväxel” (i viss analogi med Cekab, ett företag som 
fyller en liknande funktion på betalkortsmarknaden). Situationen illustreras i 
figuren nedan.

Figur 2. Marknaden för E-legitimationer som ett fyrpartssystemFörlitande 
partUtfärdareLegitimerande 
partVäxelI ett fyrpartssystem skulle utfärdarna, liksom idag, åta sig att identifiera 
individer och i detta syfte sluta avtal med dessa. När en individ vill använda 
en tjänst som kräver E-legitimation skulle den förlitande parten skicka en 
fråga till den centrala plattformen (”växeln”), som i sin tur skulle skicka 
en förfrågan till den utfärdare med vilken förlitande part har ett avtal. Om 
utfärdaren accepterar E-legitimationen skulle en bekräftelse skickas tillbaka 
till förlitande part, via ”växeln”. Dvs. systemet skulle fungera ungefär som 
när en individ som är kund hos bank A använder sitt betalkort i en butik vars 
terminal är ansluten till bank B. 
I figuren ovan har förlitande parter antagits ha en avtalsrelation direkt 
med växeln. Detta är bara en möjlighet; man kan också tänka sig att en typ 
av aktörer fungerar som länk mellan förlitande part och växeln. Detta skulle 
kunna vara de företag som utfärdar E-legitimationer eller företag som är 
specialiserade på att länka förlitande parter med växeln. I E-delegationens 
betänkande föreslås Skatteverket utföra de tjänster som i figuren ovan utförs 
av en ”växel”. Delegationen kallar modellen för en ”federationslösning”. 
Ett fyrpartssystem har ett antal fördelar. Antalet avtalsrelationer minskar 
väsentligt när antalet aktörer är stort, vilket sänker transaktionskostnaderna. 
Framför allt behöver förlitande part bara sluta ett avtal, nämligen med den 
centrala plattformen (”växeln”) eller, alternativt, med ett företag som länkar 
förlitande parter med ”växeln”. Eftersom endast växeln behöver sluta avtal 
med utfärdaren så finns inga starka skäl att utesluta utfärdare med ett litet 

antal anslutna legitimerande parter. Därmed blir det möjligt att ansluta utfärdare som specialiserar sig på vissa kundgrupper, exempelvis individer 
med ovanliga operativsystem eller särskilda behov. Det blir också enklare för 
nya aktörer att ansluta sig till systemet, vilket är bra ur konkurrenssynpunkt. 
Vidare gäller att en fyrpartsmodell går att förena med ändamålsenliga 
mekanismer för styrning och prissättning. Detta gäller även om olika företag 
agerar på de två sidorna av marknaden, t.ex. om vissa företag specialiserar 
sig på att agera utfärdare och andra på att utföra tjänster för förlitande part. 
En subvention från den ena sidan till den andra kan enkelt åstadkommas genom 
avgifter till respektive ersättning från ”växeln” till de anslutna företagen. 
Hur en lämplig prisstruktur kan se ut mer i detalj diskuteras nedan. 
Man kan tänka sig att den centrala funktionen (”växeln”) ägs – och därmed 
styrs – av det offentliga eller gemensamt av marknadens aktörer. Den 
förra modellen föreslås av E-delegationen, medan den senare ofta används 
på finansiella marknader. En central funktion som ägs av marknadsaktörerna 
skulle sannolikt i stor utsträckning vara självreglerande. Dvs. marknadsaktörerna skulle ha incitament att se till att hög säkerhet mm. upprätthölls. 
En central funktion ägd av det offentliga innebär istället att samhället får 
kontroll över den strategiska styrningen och därmed ansvar för dessa frågor. 
Samtidigt kan mycket av den faktiska produktionen bedrivas i privat regi, 
vilket ofta innebär bättre kostnadskontroll. E-delegationen föreslår att den 
funktion jag här kallar växel drivs av Skatteverket och att ersättningen till 
utfärdarna ensidigt fastställs av växeln (Skatteverket). Det senare föreslås 
ske enligt samma princip som när kommuner med kundvalssystem fastställer 
ersättningen för friskolor och privata äldrevårdsföretag, i det senare fallet 
enligt lagen om valfrihetssystem (LOV). 
Eftersom den offentliga sektorn är den enda egentliga användaren på 
den förlitande sidan av ett fyrpartssystem (bortsett från bankernas interna 
användning) så förefaller det rimligt att denna skall ha en ledande roll vad 
gäller ägande och styrning av en central plattform. Detta utesluter inte att 
stora utfärdare är delägare eller att de i varje fall på en tämligen operativ nivå 
medverkar i styrningen av plattformen. 
Ett fyrpartssystem erbjuder en väg bort från den nuvarande ramavtalsmodellen, 
vilken har många nackdelar. (Se nedan.) Observera att inrättandet 
av ett fyrpartssystem inte hindrar att trepartssystem samtidigt finns kvar på 
marknaden. Det är måhända osannolikt att banker skulle acceptera inloggning 
genom ett system som drivs av en annan bank eller, exempelvis, av 
Skatteverket.

TillsynMed tillsyn menas i detta avsnitt statlig övervakning och reglering av säkerhetsmässiga 
aspekter och liknande, men inte reglering av prissättning och 
prisstruktur. 
Det är inte självklart att någon omfattande tillsyn behövs av marknaden, 
i synnerhet inte om ett fyrpartssystem utvecklas. Detta gäller självklart i 
ännu högre grad om den centrala funktionen ägs och drivs av den offentliga 
sektorn, enligt E-delegationens förslag. Dock framstår det som uppenbart att 
styrning via upphandlade leveransavtal inte är en ändamålsenlig metod. Mer 
rimligt vore statlig styrning antingen genom ett direkt statligt ägaransvar, 
enligt E-delegationens förslag, eller genom traditionell statlig myndighetstillsyn. 
Bankerna erbjuder E-legitimationstjänster med till synes tillräcklig säkerhet 
utan någon egentlig tillsyn och myndigheterna (de förlitande parterna) 
är rimligen starka nog att inte sluta avtal med oseriösa aktörer eller aktörer 
med för låg säkerhetsnivå. Man kan också tänka sig grader av tillsyn. Om 
granskande myndighet aktivt skall godkänna varje utfärdare blir tillsynen 
relativt hård. En mildare form av tillsyn är att aktörer (kanske under vissa 
förutsättningar) får välja att agera som utfärdare och att den granskande 
myndigheten endast ingriper när den upptäcker missförhållanden. På den 
här marknaden förefaller den mildare formen av tillsyn motiverad, i varje fall 
för de aktörer som själva har ett uppenbart intresse av att upprätthålla en 
hög grad av säkerhet (banker mm). 
Om ett utpekat tillsynsansvar skall finnas, dvs. i första hand om systemet 
drivs av privata företag, så förefaller det rimligt att samla ansvaret till en 
enda myndighet. Mest närliggande är i så fall PTS, som bl a har till uppgift 
att bevaka säkerheten på internet. Mindre naturliga alternativ är Finansinspektionen, FRA eller MSB. Det finns två skäl till detta. Dels har PTS närliggande uppgifter vad gäller säkerhet. Dels kan det (se nedan) finnas skäl att 
reglera ersättningen för legitimeringstjänster, och PTS har liknande uppgifter 
för marknader som principiell liknar E-legitimationsmarknaden. PTS besitter 
därmed både de tekniska kunskaperna som behövs för att utöva tillsyn över 
säkerheten och de ekonomiska och juridiska kunskaper som behövs för en 
eventuell prisreglerande roll. 
Ramavtalsupphandling och utvärderingskriterierRamavtal används ofta när flera olika köpare vill koordinera sina inköp och 
när inköpsvolymerna är okända. Ett syfte är att minska transaktionskostnaderna, 
genom att en enda upphandling kan genomföras för flera köpares 
räkning. Ett annat syfte är att pressa priset genom att samla flera köpares 
volym. (Se Fredrik Anderssons rapport för Konkurrensverket, 2006.)

Ramavtal kan också användas av en enda köpare och skall i princip 
användas i de fall inköpsvolymen är osäker, oavsett antal köpare. (I praktiken 
används dock ofta andra upphandlingsformer även då en relativt hög osäkerhet 
råder om inköpsvolymen, vilket sannolikt är i strid med lagstiftarens 
intentioner.) 
En nackdel med ramavtalsupphandlingar är att den osäkerhet som 
råder om inköpsvolym riskerar att höja prisnivån. Säljaren ger ju köparen 
en option att köpa till ett fastställt pris och måste därmed hålla kapacitet i 
beredskap; kapacitet som kanske inte kommer att utnyttjas. Säljaren måste 
kompenseras för detta, vilket i allmänhet sker genom en högre prisnivå. Om 
denna effekt är stark nog att motverka de två besparingseffekterna enligt 
ovan beror självfallet på omständigheterna. 
I det här fallet framstår det som sannolikt att vinsterna, i form av lägre 
transaktionskostnader, överstiger nackdelarna, i form av en prispremie för 
osäkerhet om inköpsvolymer. Det är sannolikt inte möjligt att exakt förutse 
transaktionsvolymerna; därmed skulle även en upphandling som genomförs 
av en enskild myndighet egentligen också behöva utformas som ramavtal.98 
Transaktionskostnaderna är sannolikt relativt höga, med tanke på den relativt 
höga graden av teknisk komplexitet. 
Inom ramen för detta uppdrag har det inte varit möjligt att ta ställning 
till om de tekniska krav och de kvalitetskrav som ställs är rimliga eller ändamålsenligt formulerade och värderade. Däremot finns det anledning att 
kommentera hur priserna värderas och vägs samman med kvalitén. 
För det första är det viktigt att de ”representativa myndigheter” som 
används vid utvärderingen av priser faktiskt är representativa. Om de inte 
är det, så blir det möjligt för budgivarna att lämna ”skruvade” bud, dvs. 
bud som exploaterar det faktum att den vikt som läggs på en viss tjänst vid 
anbudsvärderingen avviker från den förväntade faktiska vikten. De tjänster 
som har relativt hög vikt vid utvärderingen (jämfört med förväntade faktiska 
volymer) kommer att prissättas (mycket) lågt, medan de tjänster som har 
relativt låg vikt vid utvärderingen kommer att prissättas (mycket) högt. Det 
har inte funnit utrymme för att värdera om detta är eller varit en reell risk vid 
upphandling av E-legitimationstjänster. 
För det andra används en modell där priserna värderas i förhållande 
till lägsta avgivna bud. Det lägsta budet erhåller högsta poäng, högre bud 
erhåller linjärt avtagande poäng ända tills priset är dubbelt så högt som det 
lägsta. Vid en prisnivå motsvarande två gånger det lägsta priset eller högre 
erhålls noll poäng.
98 Den underliggande osäkerheten om efterfrågan skulle med andra ord inte minska bara för att 
man valde att inte använda ramavtal.

En sådan relativ värderingsmodell har två påtagliga nackdelar. Dels kan 
rangordningen bli beroende av irrelevanta alternativ. Detta utvecklas utförligt 
i Lunander och Anderssons rapport för Konkurrensverket (2004). Dels, och 
väl så allvarligt, gör en sådan modell att värderingen av kvalitet i praktiken 
tenderar att bli godtycklig och frikopplad från rimliga bedömning av vad kvalitet 
är värd. Detta utvecklas av Bergman och Lundberg (2009, kommande) 
och av Lunander och Andersson. 
Kvalitet och pris bör istället vägas samman genom att kvalitet värderas i 
kronor och genom att motsvarande (fiktiva, endast för anbudsvärderingen) 
avdrag görs från det erbjudna priset. Detta gäller oaktat att omräkning av 
pris till (kvalitets)poäng är den vanligaste modellen vid offentlig upphandling. 
Om det är svårt att värdera kvalitet, eller om värdet av högsta tänkbara 
kvalitet inte påtagligt överstiger värdet av lägsta acceptabla kvalitet, så bör 
istället en renodlad priskonkurrens med höga skallkrav övervägas. 
Ramavtalsmodellen och prisnivånUppenbarligen är det kostnadseffektivt att använda de system som redan är 
i drift för E-legitimering. Dels är det kostsamt att bygga upp systemen som 
sådana. Än viktigare förefaller dock kostnaden för kundackvisition vara, med 
tanke på kundernas ovilja att ansluta sig till fler än ett legitimeringssystem. 
En fördel med ramavtalsmodellen är att dessa kostnadsbesparingar kan 
utnyttjas, men modellen har också väsentliga nackdelar. Det är svårt för myndigheter 
att bara erbjuda e-tjänster till vissa bankers kunder och detta vet 
givetvis de banker som kan erbjuda E-legitimationstjänster. Om upphandlaren 
(staten) är pressad att köpa av alla, eller i stort sett alla, budgivare, 
så är incitamenten att konkurrera med priset små. Varje utfärdare har i det 
närmaste monopol på sina legitimerande parter (sina anslutna kunder) och 
kan därför begära ett högt pris. Om, å andra sidan, upphandlaren försöker 
skapa en verklig konkurrenssituation, så innebär detta att man måste vara 
villig att riskera att utestänga stora grupper av legitimerande parter – om 
den aktuella utfärdaren begär ett alltför högt pris. (Situationen liknar i viss 
mån det ”termineringsmonopol” som varje teleoperatör anses ha, hur liten 
marknadsandel operatören än har. Monopolet innebär att endast den operatör, 
hos vilken en viss kund köper teletjänster, kan koppla samtal till just den 
kunden, dvs. ”terminera” samtal till den aktuella kunden. På telemarknaden 
har detta motiverat att termineringstjänster är prisreglerade också för mycket 
små aktörer.) 
Med andra ord är upphandling, i form av ramavtal eller på annat sätt, 
inte en lämplig modell när köparen avser att köpa av alla eller så gott som 
alla budgivare. (Detsamma gäller när köparen avser att köpa av de utfärdare 

som står för alla eller så gott som alla ingångna avtal med legitimerande parter.) 
När budgivarna vet att alla kommer att få sälja, i det närmaste oavsett 
prisnivån och oavsett om deras bud är högst eller lägst, så försvinner incitamenten 
att konkurrera med priset. Marknader med dessa egenskaper brukar 
prisregleras – eller så sköts uppgifterna i regi av den offentliga sektorn själv, 
enligt diskussionen ovan. Alternativet är att strukturera om marknaden eller 
definiera om behovet så att en verklig konkurrens kan uppstå. En medelväg 
av dessa två alternativ är att E-legitimationssystemet som sådant ägs av den 
offentliga sektorn, medan driften av detta upphandlas. En sådan lösning 
förutsätter inte att privatkunder byter utfärdare. Fungerande konkurrens utan 
något inslag av offentligt ägande torde däremot kräva att stora kollektiv av 
privatkunder byter leverantör när en gammal leverantör förlorar en upphandling 
på grund av att det begärda priset är alltför högt. 
Den faktiska tillämpningen av ramavtalsmodellen har gynnat leverantörer 
som har många kunder anslutna. Om en sådan modell alls skall väljas, så 
vore det bättre att gynna aktörer som kan ansluta många kunder per kostnad. 
Dvs. en utfärdare som kan ansluta 10 000 kunder och begär 1 krona 
per transaktion bör väljas före en utfärdare som kan ansluta 1 miljon kunder 
och begär 2 kronor per transaktion. Det hindrar inte att man ställer upp som 
mål att ett visst antal kunder (eller en viss andel av befolkningen) skall finnas 
bland vinnarna av upphandlingen. Detta löses enkelt genom att budgivarna 
rangordnas efter pris per transaktion (eller per kund, se nedan) och att så 
många vinnare utses, som behövs för att nå upp till det önskade antalet 
legitimerande parter. För att förhindra att prisnivån blir alltför hög kan man 
dessutom sätta ett maxpris per kund eller per transaktion. Om maxpriset 
nås innan det önskade antalet legitimerande parter så accepterar man att 
man inte når sitt mål. För att spara transaktionskostnader kan man förstås 
välja att prioritera ned utfärdare med ett mycket litet antal kunder. 
Som alternativ till prissättning i konkurrens och genom offentlig upphandling, 
så kan man tänka sig att priset bestäms genom att det offentliga 
står som ägare till de centrala systemkomponenterna och helt enkelt fastställer 
vilken ersättning som skall utgå till de privata leverantörerna. Detta är 
den modell E-delegationen föreslagit. En annan metod är att använda traditionell 
prisreglering av de aktuella tjänsterna, motsvarande vad som gäller på 
vissa andra nätverksmarknader, t.ex. telemarknaden. 
Ytterligare en nackdel med ramavtalsmodellen (och kanske också med 
andra upphandlingsmodeller) är att den är svår att förena med en optimal 
prisstruktur. I följande avsnitt redovisas överväganden om hur en sådan 
struktur skulle kunna se ut.

PrisstrukturUtformningen av prisstrukturen och fastställandet av prisnivån är två i viss 
mån oberoende frågor. Prisnivå kan tolkas som medelpris eller, alternativt, 
totala intäkter för de reglerade företagen. I allmänhet kan man tänka sig 
många olika prisstrukturer som ger samma medelpris. Exempelvis kan man 
ha höga fasta priser och låga rörliga, eller tvärt om; man kan låta vissa kundgrupper 
betala mycket och andra litet, osv. 
Av skäl som redogjorts för ovan är det rimligt att utforma prisstrukturen 
så att ersättning utgår till utfärdare från förlitande part. Ersättningen bör 
utformas så att den maximerar nyttan av systemet, vilket bl.a. innebär att 
utfärdare och förlitande parter ges incitament som stimulerar till kundackvisition 
respektive utveckling av e-tjänster i rimlig grad. 
Det finns skäl att tro att den tillkommande kostnaden per transaktion för 
en befintlig kund är relativt låg, medan kostnaden för att övertala en ny kund 
att ansluta sig (kundackvisition) är relativt hög. På den förlitande sidan finns 
en variation mellan myndigheter som har blott någon enstaka transaktion 
per legitimerande part och år – och de som har åtskilliga transaktioner per 
legitimerande part och år. 
Detta talar för att betalningen från förlitande part till utfärdare bör vara 
två- eller tredelad.99 Prisstrukturen kan innehålla ett lågt pris per transaktion, 
som i stort sett motsvarar marginalkostnaden per transaktion, och ett pris 
per ansluten kund, som motiveras av kostnaden per nyanskaffad kund. För 
att förtydliga redogörs nedan, i ett fiktivt exempel, hur en sådan prisstruktur 
skulle kunna utformas.
Exempel (fiktivt): Låt oss säga att Skattemyndigheten har 6 miljoner ”kunder” 
som var och en gör en transaktion per år, och att 300 kommuner har i genomsnitt 
20 000 ”kunder” som gör 9 transaktioner per år. Inga andra förlitande 
parter finns. Totalt finns alltså 6 miljoner individer som använder E-legitimation. 
Alla är ”kunder” hos Skattemyndigheten och var och en är ”kund” hos en enda 
kommun. Totalt gör individerna 60 miljoner transaktioner per år. Antag att marginalkostnaden 
per transaktion är 0,1 kr, att marginalkostnaden för att ansluta 
en förlitande part är 20 000 och att marginalkostnaden för att skaffa en ny kund 
kan beräknas till motsvarande 2 kronor per person och år. Antag slutligen att de 
totala kostnaderna är 36 miljoner kronor.
99 Här bortses från anslutningsavgift, även om en sådan i och för sig kan vara motiverad. Vidare 
bortses från distinktionen mellan aktiva och potentiella användare; en sådan kan också vara 
motiverad. Såväl anslutningsavgifter som distinktionen mellan aktiva och passiva användare 
återfinns i förfrågningsunderlaget. Enligt förfrågningsunderlaget skall budgivarna erbjuda en 
meny av prislistor. Jag återkommer nedan till detta.

Marginalkostnadsprissättning innebär med detta exempel 0,1 krona per 
transaktion, 1 krona per kund (dvs 2 x 6 miljoner kronor i kostnad delat på 
2 x 6 miljoner kundrelationer) och 20 000 kronor per förlitande, vilket ger 
totala intäkter på 6 plus 12 plus 6 miljoner kronor eller totalt 24 miljoner kronor. 
De återstående 12 miljoner kronorna, de genuint fasta (eller gemensamma) 
kostnaderna måste fördelas genom påslag på de rörliga kostnaderna. 
Utgångspunkten i exemplet är att alla kostnader skall betalas av de förlitande 
parterna, utifrån en bedömning att detta gynnar systemeffektiviteten bäst, 
dvs. bäst tillvaratar tvåsidiga nätverkseffekter.100 
Ett påslag på avgiften per förlitande part riskerar att avskräcka små 
myndigheter från att erbjuda e-tjänster, medan påslag på avgiften per transaktion 
riskerar att avskräcka myndigheter med många transaktioner från att 
utveckla attraktiva e-tjänster. Påslag på avgiften per ansluten kund riskerar 
å andra sidan att avskräcka myndigheter med få transaktioner per kund. I 
princip bör de 12 miljoner kronorna i fasta avgifter fördelas så att de negativa 
incitamenseffekterna blir så små som möjligt. Detta innebär, enligt principen 
för Ramseyprissättning, att höga påslag skall göras i de dimensioner där de 
förlitande parternas priskänslighet är relativt låg, och omvänt. 
I exemplet har hänsyn till de tvåsidiga nätverkseffekterna tagits bara på 
ett begränsat sätt, genom utgångspunkten att hela systemkostnaden skall 
bäras av de förlitande parterna. En mer exakt beräkning av optimal avgiftsstruktur 
kan leda till att legitimerande parter får betala en viss andel av 
kostnaderna – eller omvänt att förlitande parter får betala avgifter som sammantaget 
överstiger kostnaderna. Det senare skulle göra det mer lönsamhet 
för utfärdarna att konkurrera om att ansluta fler legitimerande parter. 
Att fastställa optimal prisstruktur förutsätter kunskap om förlitande 
parters efterfrågeelasticitet i de tre dimensionerna (årlig anslutningsavgift, 
avgift per transaktion och avgift per kund); den samlade nyttan hos förlitande 
parter av att ansluta ytterligare en legitimerande part; legitimerande parts 
efterfrågeelasticitet (eller kostnaden för att förmå ytterligare en kund att 
ansluta sig); nyttan hos legitimerande part av att ytterligare förlitande parter 
ansluts och av att ytterligare e-tjänster görs tillgängliga; samt konkurrenssituationen 
på marknadens två sidor. En helt igenom optimal prissättning är 
med andra ord svår att uppnå. Däremot bör en utveckling av ovanstående 
principer kunna ge viss vägledning för hur en förbättrad prisstruktur skulle 
kunna åstadkommas. 
Ytterligare en komplexitetsdimension är att utfärdarna kan erbjuda olika 
menyer av priser, med olika kombinationer av fasta och rörliga avgifter, som 
är tänkta att användas av förlitande parter med olika behov. Exempelvis 
100 Implicit är en annan utgångspunkt självkostnadsprissättning, dvs att kostnaderna skall bäras av 
de myndigheter som erbjuder e-tjänster. Om det finns starka positiva nätverkseffekter kan man ju 
också tänka sig att staten går in och betalar hela eller delar av kostnaderna för systemet.

kommer en förlitande part med få transaktioner att föredra låga fasta avgifter 
även om detta medför relativt höga rörliga avgifter, medan en förlitande part 
med många transaktioner kommer att föredra låga rörliga avgifter även om 
detta medför relativt höga fasta avgifter. Detta brukar kallas andra gradens 
prisdiskriminering och syftar till att å ena sidan hålla uppe intäkterna och, å 
andra sidan, erbjuda kunderna priser som skapar så små distortioner som 
möjligt. Det är i allmänhet effektivt att tillåta andra gradens prisdiskriminering. 
En effektiv prisstruktur är sannolikt svår att uppnå vid en upphandlingslösning, 
även om upphandlaren av E-legitimationstjänster uppenbarligen 
försökt styra prisstrukturen i den riktningen. Det är sannolikt lättare att 
uppnå en bra prisstruktur om antingen centrala delar av systemet är statligt 
ägt eller genom en traditionell prisreglering. 
Sammanfattning och slutsatserDet finns stora nackdelar med att upphandla E-legitimationstjänster, givet 
önskemålet att utfärdare med avtalsrelation med en mycket stor andel av 
befolkningen skall finnas bland dem som tilldelat avtal. Detta önskemål gör 
att priskonkurrens inte kommer att fungera väl. 
En alternativ ansats är att utveckla en E-legitimation kontrollerad av 
staten och som helt enkelt fastställer ersättningen till utfärdarna, enligt E-
delegationens förslag. Ansatsen kan kombineras med att man låter privata 
utförare konkurrera om att handha driften av det aktuella systemet. Ett annat 
alternativ är att utveckla marknaden i riktning mot ett fyrpartssystem som 
antingen är uttryckligen reglerat eller självreglerat. Prisreglering kräver att 
lagstiftning införs. Sannolikt skulle PTS vara den mest lämpliga regleraren; 
myndigheten har både teknisk kompetens och ekonomiskjuridisk regleringskompetens. 
I båda fallen – offentligt ägande respektive privat ägande med reglering – 
är det lämpligt att utveckla systemet så att befintliga utfärdare och förlitande 
parter enbart behöver en avtalsrelation (med en central plattform), dvs. ett 
fyrpartssystem. Detta sänker transaktionskostnaderna. 
I det fall upphandling trots dessa invändningar skulle användas även 
i framtiden, så förefaller ramavtal att vara den enda rimliga och möjliga 
ansatsen. Det har inte funnits möjlighet att inom ramen för detta uppdrag 
utvärdera metodiken för att värdera kvalitet. Däremot bör metodiken för att 
väga samman pris och kvalitet ändras, så att kvalitet värderas i (räknas om 
till) pengar, istället för att pris räknas om till (kvalitets)poäng. Den senare 
metoden innebär att rangordningen kan ändras av irrelevanta alternativ och, 
mer allvarligt, att det är svårt att på ett rimligt sätt värdera kvalitetsskillnader.

Vid en jämförelse mellan olika leverantörers (utfärdares) anbud bör rangordning 
ske efter pris per ansluten legitimerande part, snarare än efter antal 
legitimerande parter. (Möjligen kan en viss premiering ske av stora aktörer, 
i den mån detta innebär lägre kostnader för upprättande av avtalsrelationer 
mellan utfärdare och förlitande parter.) 
Prisstrukturen bör utformas så att den gynnar tvåsidiga nätverkseffekter, 
genom att kostnaderna på ett lämpligt sätt allokeras i proportion till antal 
förlitande parter, antal (aktiva eller potentiella) legitimerande parter och 
antal transaktioner. Sannolikt är det rätt att lägga kostnaderna på förlitande 
parter och inte på legitimerande parter.


