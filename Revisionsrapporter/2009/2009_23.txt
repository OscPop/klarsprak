






















RiR 2009:23
Länsplanerna för regional 
transportinfrastruktur

ISBN 978 91 7086 196 3
RiR 2009:23 
Tryck: Riksdagstryckeriet, Stockholm 2009

Till regeringen
Näringsdepartementet
Datum: 2009-12-03
Dnr: 31-2009-0864
Länsplanerna för regional transportinfrastruktur
Riksrevisionen har granskat länsplanerna för regional transportinfrastruktur. 
Resultatet av granskningen redovisas i denna granskningsrapport.
 Företrädare för Regeringskansliet, det nationella nätverket 
kommunikationsexpertföreningen och Vägverket har fått tillfälle att 
faktagranska och i övrigt lämna synpunkter på utkast till rapport.
 Rapporten överlämnas till regeringen i enlighet med 9 § lagen 
(2002:1022) om revision av statlig verksamhet m.m. Rapporten överlämnas 
samtidigt till Riksrevisionens styrelse.
 Rapporten innehåller slutsatser och rekommendationer som avser 
regeringen. Riksrevisionen kommer att följa upp granskningen.
 Riksrevisor Eva Lindström har beslutat i detta ärende. Revisionsledare 
Mattias Pettersson har varit föredragande. Revisionsdirektör Jan Vikström 
och revisionsdirektör Helena Braun Thörn har medverkat vid den slutliga 
handläggningen. 
Eva Lindström  Mattias Pettersson
För kännedom:
Vägverket 
Länsstyrelsen i Stockholms län 
Länsstyrelsen i Västmanlands län
Länsstyrelsen i Västernorrlands län
Länsstyrelsen i Jämtlands län
Länsstyrelsen i Norrbottens län


Innehåll
Sammanfattning 7
1 Inledning 11 
1.1 Motiv för granskning 11 
1.2 Syfte 12 
1.3 Avgränsning 12 
1.4 Bedömningskriterier 13 
1.5 Granskningens genomförande 14 
1.6 Granskning och rapportering av den tidigare planomgången 14 
1.7 Planeringsprocessen i korthet 19
2 Statsmakternas intentioner och regeringens direktiv 23 
2.1 Infrastrukturpropositionen – Framtidens resor och transporter 23 
2.2 Trafikutskottets ställningstagande till propositionen 24 
2.3 Uppdraget och planeringsdirektiven 26
3 Granskning av plandokumenten 29 
3.1 Allmän beskrivning av planerna 29 
3.2 Motivering av prioriterade åtgärder 32 
3.3 Effektbedömning av planförslag och åtgärder 33 
3.4 Andra krav i planeringen 35 
3.5 Sammanfattande iakttagelser 37
4 Synpunkter från länen 39 
4.1 Hur ser länen på regeringens direktiv? 39 
4.2 Vad har styrt länens prioriteringar? 40 
4.3 Länens erfarenheter från planomgången 40
5 Slutsatser 43 
5.1 Länen har inte levt upp till direktivens krav 43 
5.2 Konsekvensen är att det blir svårt att avgöra om valet av  
 åtgärder är det mest effektiva 44 
5.3 Otydliga förutsättningar en orsak till bristerna 45 
5.4 Regeringen har inte vidtagit tillräckliga åtgärder 46 
5.5 Rekommendationer 47
Bilaga 1 – Transportpolitikens mål och den ekonomiska ramen för planeringen 49 
Bilaga 2 – Vägledning för bedömning 53 
Bilaga 3 – Brev till länen med frågor om arbetet med länstransportplaner 55


7 RIKSREVISIONENLänsplanerna för regional transportinfrastruktur
 Sammanfattning
Riksrevisionen har granskat de förslag till länstransportplaner som lämnades 
till regeringen i november 2009. Planerna är en del i den pågående 
åtgärdsplaneringen som ska fördela statens medel för infrastruktur under 
perioden 2010–2021. Regeringen har i sina direktiv om åtgärdsplanering 
överlåtit till 21 länsplaneupprättare att fördela medel till åtgärder av särskild 
betydelse för den regionala och lokala nivån. För ändamålet har regeringen 
anvisat preliminära ramar om sammanlagt 33 miljarder kronor.
 Granskningens syfte
Riksrevisionen granskade under förra planomgången de förslag till 
länsplaner som lämnades till regeringen i augusti 2003. Då bedömde 
Riksrevisionen att länen i vissa viktiga avseenden inte hade följt de krav som 
ställts i regeringens direktiv. Syftet med denna granskning är att genom en 
genomgång av länens planförslag följa upp de huvudsakliga iakttagelserna 
från den tidigare granskningen och bedöma om länen i denna planomgång 
klarat av att leva upp till kraven i regeringens direktiv. Granskningen följer 
även upp vilka åtgärder regeringen vidtagit. 
 Riksrevisionens slutsats
Granskningen visar att länen i några viktiga hänseenden inte har levt upp 
till de krav som ställts i regeringens direktiv. Planförslagen är inte tillräckligt 
transparenta och tydliga för att det ska gå att avgöra om valet av åtgärder 
är de mest effektiva och de långsiktigt mest socialt, ekonomiskt och 
ekologiskt hållbara. Resultaten visar att den problembild som redovisades i 
Riksrevisionens granskning från 2004 till stora delar kvarstår. 
 Länen har inte levt upp till direktivens krav på tydliga prioriteringar och  
 samlade effektbedömningar 
I regeringens direktiv finns krav på att prioriteringarna ska motiveras och att 
den inbördes prioriteringsordningen ska framgå. Det ska även framgå vilka 
förslag till alternativa åtgärder som prioriterats bort. Effektbedömningar 
ska tas fram i planförslaget. En effektbedömning bör ge en rättvisande bild 

8RIKSREVISIONEN Länsplanerna för regional transportinfrastruktur
av vad en åtgärd eller ett paket av åtgärder leder till och möjliggöra sakliga 
jämförelser mellan olika alternativ.
 Riksrevisionens granskning visar att de i planförslagen redovisade 
utgångspunkterna för prioriteringarna sällan är tillräckligt konkretiserade för 
att kunna anses utgöra en faktisk urvalsmekanism. Det finns generellt sett 
inte någon tydlig koppling mellan de övergripande prioriteringsgrunderna 
och de utvalda åtgärderna. Detta, tillsammans med att få län har beskrivit 
sina faktiska avvägningar, gör det svårt att bilda sig en uppfattning om 
hur eller varför åtgärderna har rangordnats på det sätt som gjorts. Det är 
dessutom få län som har redovisat bortprioriterade åtgärder.
 Plandokumenten saknar i flera fall effektbeskrivningar eller har mycket 
förenklade effektbeskrivningar. Dessutom är det endast ett fåtal län som 
tar upp alla effekter som ska beskrivas i en effektbedömning. I flera fall är 
effektbedömningen inte en samlad bedömning av planförslaget som helhet. 
Ofta redovisas snarare hur enskilda åtgärder påverkar måluppfyllelsen än 
hur det samlade planförslaget påverkar måluppfyllelsen av nationella och 
regionala mål. Det är svårt att se om, och i så fall hur, effektbedömningarna 
har påverkat prioriteringar av åtgärder och fördelningen mellan 
åtgärdskategorier. I planförslagen redovisas negativa effekter och 
målkonflikter endast i undantagsfall.
 Konsekvensen är att det blir svårt att avgöra om valet av åtgärder är det mest  
 effektiva
En konsekvens av bristerna i plandokumenten är att det är svårt att avgöra 
om valet av åtgärder är det mest effektiva och det långsiktigt mest socialt, 
ekonomiskt och ekologiskt hållbara. Bristande motivering av prioriteringar 
och otillräckliga effektbedömningar försvårar sakliga jämförelser mellan olika 
nya alternativ. Det kan även hämma en omprövning av alternativ i takt med 
att förutsättningarna i samhället ändras. Det kan i sin tur innebära att beslut 
fattas utifrån en föråldrad syn på vilka problem som ska lösas och vilken 
potential som kan tas tillvara genom infrastrukturinvesteringar. 
 Otydliga förutsättningar en orsak till bristerna 
Efter förra planomgången tonade regeringen ned kritiken mot länsplanernas 
brister. Regeringen har inte ändrat de grundläggande förutsättningarna 
för länens planer, utan ställer i stort samma krav i direktiven denna 
gång. Resultatet av Riksrevisionens granskning av länsplanerna denna 
planomgång indikerar att flertalet av de problem och brister som lyftes fram 
2004 fortfarande kvarstår. 
 Regeringen har styrt både mot ett ökat regionalt inflytande i 
planprocessen och mot att satsningarna ska vara samhällsekonomiskt 
lönsamma. I en del fall har det inneburit oklarheter i hur det praktiska 

9 RIKSREVISIONENLänsplanerna för regional transportinfrastruktur
planarbetet ska bedrivas och ibland även en osäkerhet om den faktiska 
ansvarsfördelningen mellan länen och trafikverken. Ett ökat regionalt 
inflytande innebär samtidigt ett ökat politiskt inslag i processen. Det 
regionalekonomiskt lönsamma och regionalpolitiskt önskvärda är inte alltid 
det samhällsekonomiskt mest lönsamma alternativet. Det finns därmed 
en motsättning mellan en skarp styrning med direktiv som syftar till att 
ensa planförslagens innehåll och kvalitet i hela landet och viljan att utöka 
det regionala inflytandet. Hur detta ska påverka det praktiska arbetet har 
regeringen till stor del skjutit över på länen och trafikverken.
 Rekommendationer
Riksrevisionen rekommenderar att regeringen tillser att planering och 
prioritering av infrastrukturåtgärder baseras på tydliga och fullständiga 
effektbedömningar för enskilda objekt och för planförslagen som helhet. 
Riksrevisionen rekommenderar vidare att regeringen inför kommande 
planarbete betonar vikten av att planupprättarna redovisar sina prioriteringar 
och tydliggör de målkonflikter som kan uppstå i avvägningen mellan 
nationella och regionala mål. 

10RIKSREVISIONEN Länsplanerna för regional transportinfrastruktur

11 RIKSREVISIONENLänsplanerna för regional transportinfrastruktur
1 Inledning 
Riksrevisionen har genomfört en granskning av de förslag till 
länstransportplaner som lämnades in till regeringen i början av november 
2009. Planerna avser perioden 2010–2021 och presenterar förslag till 
konkreta åtgärder för att utveckla den statliga transportinfrastrukturen. 
Regeringen har gett 21 länsplaneupprättare (kommunala samverkansorgan, 
regionala självstyrelseorgan och länsstyrelser) i uppdrag att fördela medel 
till åtgärder av särskild betydelse för den regionala och lokala nivån. Länen 
planerar utifrån en preliminär ram på sammanlagt 33 miljarder kronor. 
1.1 Motiv för granskning 
Åtgärdsplaneringen syftar till att identifiera de insatser som är mest 
angelägna och som ger störst effekt givet de begränsade resurser som 
finns tillgängliga. Anledningen till att länen har en stor roll i planeringen av 
statliga medel är att de anses ha en bättre kunskap om lokala och regionala 
förhållanden. Det finns även en strävan efter att länen ska ta ett större ansvar 
för prioriteringen av statliga medel. 
 En nyhet i denna planomgång är att riksdagen inte har fastställt hur 
mycket av medlen till utveckling av transportsystemet som ska fördelas till 
den nationella planen och hur mycket som ska fördelas till länsplanerna. Det 
innebär att regeringen inte bara har möjligheten att omfördela medel mellan 
regionerna när länsplanerna fastställs. Regeringen har nu även möjligheten 
att omfördela medel mellan den nationella planen och de regionala 
planerna. 
 Ett krav i regeringens planeringsdirektiv är att länens prioriteringar 
ska motiveras. Detta ska göras för att det ska vara möjligt att förstå 
resonemangen bakom varför just valda åtgärder blivit prioriterade före 
andra åtgärder och därmed bedömts vara de som är mest angelägna och 
som ger störst effekt för investerade medel. Vikten av tydliga och begripliga 
prioriteringar handlar inte bara om att visa att flera miljarder kronor fördelas 
och används på ett effektivt sätt. Beslut om infrastrukturinvesteringar kan 
lägga fast förutsättningarna för lång tid framåt. Det är därför viktigt att 
beslut om infrastrukturens framtida inriktning fattas på ett sådant sätt att 
medborgarna har en möjlighet att förstå och påverka inriktningen.

12RIKSREVISIONEN Länsplanerna för regional transportinfrastruktur
 Riksrevisionen granskade år 2004 vad som styrde prioriteringarna under 
arbetet med att ta fram länsplaner till förra perioden. Granskningen visade 
att länen i vissa viktiga avseenden inte följt de krav som ställts i regeringens 
planeringsdirektiv. Riksrevisionen fick i en förstudie indikationer på att de 
slutsatser som presenterades i granskningen 2004 kvarstår. Förstudien 
visade bland annat på brister i beskrivningar av hur prioriteringar och 
avvägningar är gjorda. Riksrevisionen ansåg det därför motiverat att göra 
en uppföljande granskning av länens förslag till länsplaner även denna 
planomgång.
1.2 Syfte 
Riksrevisionen granskade under förra planomgången de förslag till 
länsplaner som lämnades till regeringen i augusti 2003.1 Då bedömde 
Riksrevisionen att länen i vissa viktiga avseenden inte hade följt de krav som 
ställts i regeringens direktiv. 
 Syftet med denna granskning är att genom en genomgång av länens 
planförslag följa upp de huvudsakliga iakttagelserna från den tidigare 
granskningen och bedöma om länen i denna planomgång klarat av att leva 
upp till kraven i regeringens direktiv. Granskningen följer även upp vilka 
åtgärder regeringen vidtagit. 
Revisionsfrågan i granskningen är 
Har länen i den regionala åtgärdsplaneringen följt statsmakternas intentioner 
som de uttryckts genom regeringens direktiv?
1.3 Avgränsning
Riksrevisionens huvudsakliga iakttagelser från 2004 är utgångspunkten 
för granskningen. Granskningen inriktar sig därmed främst på de delar 
av direktiven som ställer krav på att prioriteringar ska motiveras och att 
samlad effektbedömning ska göras. Det innebär att Riksrevisionen inte 
bedömer vad länen har prioriterat. Riksrevisionen bedömer endast om det 
av plandokumenten går att förstå avvägningen bakom prioriteringar och 
om effektbedömningen ger en tydlig bild av planernas och åtgärdernas 
förväntade effekter.
1 Riksrevisionen 2004:1 Länsplanerna för regional infrastruktur – vad har styrt prioriteringarna?

13 RIKSREVISIONENLänsplanerna för regional transportinfrastruktur
 Till skillnad från den tidigare granskningen görs endast en begränsad 
genomlysning av processen bakom planerna. Detta innebär att vi förhåller 
oss till 2004 års gransknings huvudsakliga iakttagelser och slutsatser genom 
fokus på direktivens utformning och plandokumentens innehåll. 
 Aktörer som omfattas av granskningen är regeringen samt de 21 
planansvariga länen. Med län avses den myndighet som har ansvar för 
länsplanen. Fem av de planansvariga myndigheterna är länsstyrelser 
(Stockholm, Västmanland, Västernorrland, Jämtland och Norrbotten), två 
stycken är regionala självstyrelseorgan (i Skåne och Västra Götaland) och 
resterande fjorton är kommunala samverkansorgan. I förra planomgången 
var alla utom fyra planupprättare länsstyrelser. Trafikverkens roll och 
underlag har inte granskats inom ramen för denna granskning.

1.4 Bedömningskriterier
Regeringen redovisade i infrastrukturpropositionen förslag till inriktning 
av hur transportinfrastrukturen bör utvecklas för perioden 2010–2021.2 
I propositionen finns förslag om bland annat ekonomiska ramar, 
ansvarsfördelning och vägledning för olika trafikinvesteringar. Trafik utskottet 
tillstyrkte regeringens förslag om den statliga planerings ramen för åtgärder 
i transportinfrastrukturen under åren 2010 – 2021. Utskottet skriver att 
regeringens förslag innebär en angelägen kraftsamling på trafikens 
infra struktur som skapar förutsättningar för att tillgodose de behov som 
framtidens resor och transporter ställer. Riksdagen beslutade att bifalla 
utskottets förslag.3 Statsmakternas uttryckliga intentioner beskrivs utförligare 
i kapitel 2.
 Inom ramen för förstudien har Riksrevisionen kunnat konstatera att 
regeringens planeringsdirektiv innehåller krav som överensstämmer med 
propositionens ambitioner. Planeringsdirektiven kan därför sägas spegla 
statsmakternas intentioner. I kapitel 3 preciserar vi våra utgångspunkter för 
bedömningen tydligare. I bilaga 2 finns en kort version av vägledningen för 
vår bedömning av planförslagen.
2 Prop. 2008/09:35 Framtidens resor och transporter – infrastruktur för hållbar tillväxt.
3 Trafikutskottets betänkande 2008/09:TU2 Framtidens resor och transporter – infrastruktur för hållbar  
 tillväxt, behandlad i riksdagsskrivelse 2008/09:145.

14RIKSREVISIONEN Länsplanerna för regional transportinfrastruktur
1.5 Granskningens genomförande 
Huvudparten av granskningen består av en genomgång av alla 21 
planförslag mot regeringens direktiv. Riksrevisionen har gått igenom både 
remissversionerna och de slutliga planförslagen som lämnats till regeringen. 
Genomgången har gjorts i ett granskningsprogram som fungerar som en 
checklista över planeringsdirektivens krav. Det innebär att vi har fått en 
översiktlig bild av hur länens planförslag svarar mot planeringsdirektiven. 
Resultaten medger endast en samlad bedömning av planförslagen och en 
identifiering av generella mönster i planförslagen. Upplägget är till stora 
delar detsamma som i granskningen från 2004, vilket möjliggör jämförelser 
mellan de båda granskningarna. 
 Inom ramen för granskningen har vi även tagit in synpunkter från 
tjänstemän som arbetar med att ta fram planförslagen hos länen. 
Vi frågade hur länen ser på regeringens planeringsdirektiv, vad som 
har styrt prioriteringarna, vilka skillnader som eventuellt finns mellan 
remissversionerna och de slutliga versionerna samt erfarenheter från 
denna plan omgång. Avsikten med att ta in synpunkter från länen var att 
komplettera och fördjupa vår bild av länens arbete med att ta fram förslag 
på länsplaner. Det är en mer begränsad insamling av information angående 
processen än vad som gjordes i den tidigare granskningen.
Granskning och rapportering av den tidigare  1.6 
 planomgången
Huvudpunkterna i Riksrevisionens granskning från 20041.6.1 
Riksrevisionen bedömde att länen i vissa viktiga avseenden inte följt de krav 
som ställts i regeringens direktiv. Denna bedömning baserades på följande 
iakttagelser:
– Samhällsekonomisk lönsamhet hade haft en begränsad betydelse  
 för prioriteringarna. Även om de redovisade åtgärderna i huvudsak var  
 samhällsekonomiskt lönsamma gick det inte att avgöra i vilken  
 utsträckning lönsamheten varit vägledande för den inbördes ordningen  
 eller i förhållande till åtgärder som låg utanför planen. 
– Effektbedömningarna var otydliga. Effekterna presenterades inte på ett  
 sådant sätt att de var uppföljningsbara. Eventuella målkonflikter  
 redovisades sällan i planerna.
– Underlaget till prioriterade åtgärder var otillräckligt redovisat. Av  
 planerna framgick inte vilka urvalsmekanismer som i praktiken hade  
 varit avgörande för prioriteringarna.

15 RIKSREVISIONENLänsplanerna för regional transportinfrastruktur
– Tillämpningen av den så kallade fyrstegsprincipen var oklar. Det var  
 osäkert om en analys enligt fyrstegsprincipen verkligen hade gjorts  
 före prioriteringen av åtgärderna i planerna eller om modellen istället  
 hade applicerats i efterhand.
Riksrevisionens slutsats var att länens planering i vissa viktiga avseenden 
skett från andra utgångspunkter än direktivens. Riksrevisionen bedömde 
att det fanns en risk att direktiven snarare haft betydelse för hur 
argumentationen för åtgärderna hade utformats, än för vilka åtgärder som 
egentligen prioriterats. Enligt Riksrevisionen var det därför otydligt och 
därmed osäkert på vilka grunder de knappt 30 miljarder kronor som länens 
planeringsprocess omfattade verkligen hade prioriterats. De iakttagelser 
som Riksrevisionen gjorde under granskningen reste vissa frågor om 
länsplanernas användbarhet som underlag för regeringens beslut om 
definitiva resursramar till länen. Enligt Riksrevisionen var de analyser som 
länen presenterade inte tillräckliga för att kunna bedöma om åtgärderna 
verkligen skulle ge de effekter som hävdades.
 Riksrevisionen bedömde att regeringens direktiv i vissa avseenden 
inte varit tillräckligt tydliga. Det fanns inslag i direktiven som var svåra 
att omsätta i praktiken. Hur detta skulle hanteras gav direktiven ingen 
vägledning om.
Den politiska hanteringen av rapporten1.6.2 
Riksrevisionens styrelse beslutade i mars 2004 att granskningens slutsatser 
skulle överlämnas i form av en framställning till riksdagen.4 Styrelsen 
föreslog att riksdagen skulle begära att regeringen återkom till riksdagen 
med en redovisning av de åtgärder som vidtagits med anledning av 
granskningen. Trafikutskottet föreslog till riksdagen att framställningen 
skulle avslås.5 Detta gjordes med motiveringen att utskottet förutsatte 
att resultatet av granskningen skulle komma att beaktas inom ramen för 
regeringens fortsatta utvecklingsarbete och att regeringen skulle redovisa 
resultatet av sina överväganden för riksdagen. Riksdagen beslutade enligt 
utskottets förslag.
 Regeringen meddelade i budgetpropositionen 2005 att regeringens 
bedömning och åtgärder med anledning av granskningsrapporten hade 
redovisats till riksdagen i propositionen (prop. 2003/04:95) Utökade 
planeringsramar för väg- och järnvägsinvesteringar 2004–2015. 
4 Framställning 2003/04:RRS3 (2004-03-04).
5 2003/04:TU10 Transportinfrastrukturen 2004–2015.

16RIKSREVISIONEN Länsplanerna för regional transportinfrastruktur
1.6.3 Regeringens rapportering till riksdagen
Propositionen som regeringen hänvisar till innehåller en återrapportering av 
utfallet av åtgärdsplaneringen. I propositionen kommenteras Riksrevisionens 
slutsatser och regeringen presenterar sin bedömning i några frågor omkring 
planeringsprocessen. 
I regeringens bedömning under rubriken Det framtida långsiktiga 
planeringssystemet kommenteras Riksrevisionens slutsatser: 
 Riksrevisionen bedömer att samhällsekonomisk lönsamhet generellt  
 har haft en begränsad betydelse för de prioriteringar som gjorts i    
 planerna. Genom att regeringens beslut om definitiva ekonomiska ramar  
 till länsplanerna grundar sig på den granskning av samhällsekonomisk  
 effektivitet och uppfyllelse av de transportpolitiska målen som  
 regeringen gjort är regeringens bedömning att de länsplaner som nu ska  
 fastställas bidrar till en bättre uppfyllelse av transportpolitikens  
 huvudmål och delmål.6
Under skälen för regeringens bedömning står det:
 Regeringens bedömning efter att ha granskat länsplanerna är att  
 det finns stora skillnader mellan länen när det gäller användandet av  
 den samhällsekonomiska lönsamheten i prioriteringarna. [I] regeringens  
 granskning av den samhällsekonomiska lönsamheten i  länsplanerna … 
 framgår [det] att regeringen i sin bedömning av länsplanerna vägt in den  
 genomsnittliga samhällsekonomiska lönsamheten samt hur stor andel  
 av väginvesteringarna som det finns samhälls ekonomiska beräkningar  
 för. Regeringen har i sitt granskningsarbete även gjort bedömningar av  
 kvaliteten på det samhällsekonomiska underlaget i länsplanerna, vilket  
 har vägts in i beslutet om definitiva ekonomiska ramar till länsplanerna.
6 Prop. 2003/04:95 Utökade planeringsramar för väg- och järnvägsinvesteringar 2004–2015, s. 53.

17 RIKSREVISIONENLänsplanerna för regional transportinfrastruktur
Riksrevisionen har i sin granskning funnit att länen har gett vissa 
transportpolitiska delmål större vikt vid prioriteringarna. Regeringen 
delar den bedömningen, men ser inte något automatiskt fel i detta. 
En förutsättning för att göra sådana prioriteringar är att länet i sina 
analyser visat att bristerna i länets transportsystem framför allt avser 
de delmål som man sedan prioriterat högre. Sambandet mellan länens 
analyser och prioriteringar har vägts in i regeringens beslut om definitiva 
ekonomiska ramar till länsplanerna.
 Regeringen anser att transportsystemets bidrag till förbättrad 
regional utveckling främst sker genom åtgärder som minskar restider, 
ökar tillgängligheten till transportsystemet och andra förbättringar som 
ryms inom tillgänglighetsområdet. Beskrivningen av dessa effekter håller 
en acceptabel nivå i länsplanerna.
 Sammanfattningsvis finner regeringen att Riksrevisionens 
granskning på ett värdefullt sätt identifierat brister i länens användande 
av samhällsekonomiska kalkyler i sina prioriteringar, samt brister i 
beskrivningen av de effekter på det transportpolitiska målet om en 
positiv regional utveckling. Regeringens beslut om definitiva ekonomiska 
ramar till länsplanerna grundar sig på regeringens egen granskning av 
både den samhällsekonomiska effektiviteten och uppfyllelsen av de sex 
transportpolitiska delmålen. Därför gör regeringen bedömningen att de 
länsplaner som nu ska fastställas på ett positivt sätt bidrar både till en 
bättre uppfyllelse av transportpolitikens huvudmål och delmål.7
Av regeringens återrapportering framgår alltså inte om regeringen vidtagit 
eller avser att vidta åtgärder med anledning av Riksrevisionens granskning. 
Vad regeringen skriver är att Riksrevisionens granskning på ett värdefullt 
sätt identifierat brister i länens prioriteringar och effektbedömningar men att 
regeringen samtidigt tycker att beskrivningarna av effekterna i länsplanerna 
håller en acceptabel nivå. Det framgår även att regeringen gjort en egen 
granskning av länsplanerna där bland annat underlagens kvalitet har vägts in 
i beslutet om definitiva ekonomiska ramar.
7 Prop. 2003/04:95 Utökade planeringsramar för väg- och järnvägsinvesteringar 2004–2015, s. 56.

18RIKSREVISIONEN Länsplanerna för regional transportinfrastruktur
Regeringens egen granskning av planförslagen1.6.3 
Enligt Regeringskansliet genomfördes regeringens egen granskning med 
hjälp av i förväg framtagna och gemensamt beredda mallar. Som ett extra 
stöd granskades länsplanernas kostnadsunderlag av externa aktörer. 
Granskningen resulterade i ett tjänstemannaförslag om definitiva ramar till 
respektive län, vilket var ett underlag till det slutgiltiga politiska beslutet. 
Förslaget innebar att ramarna justerades upp eller ned utifrån hur väl länen 
hade uppfyllt de kriterier som satts upp i direktiven och uttolkningen av detta 
i granskningsmallen. 
 Enligt uppgift från Regeringskansliet skiljde sig det slutgiltiga politiska 
beslutet från tjänstemannaförslaget. Utöver den justering av ramarna som 
berodde på hur väl länen uppfyllde de krav som ställts upp, tillkom en 
justering genom politiska avvägningar. Länen fick inte någon information 
om bakgrunden till avvikelser mellan de preliminära och definitiva 
ramarna vare sig i beslutet om definitiva ramar eller i propositionen 
Utökade planeringsramar för väg- och järnvägsinvesteringar 2004–2015. Enligt 
Regeringskansliet efterfrågades inte heller någon ytterligare information från 
länen om anledningen till varför nivåerna justerats.
Andra granskningar av länens infrastrukturplaner1.6.4 
I en rapport från 1997 gjorde Riksrevisionsverket en granskning av 
trafikmyndig heternas och länens långsiktiga planeringsarbete för perioden 
1998−2007, med fokus på beslutsunderlagens kvalitet.8 I undersökningen 
granskades Banverkets, Vägverkets och länens tillämpning av de 
samhällsekonomiska kalkylmetoderna samt det underlagsmaterial som legat 
till grund för de nationella och regionala planerna. Rapporten baserades helt 
på granskning av dokument. Granskningen visade bland annat att underlag  
för och preciseringar av in vesteringsobjekt i planerna delvis saknades. 
Vidare uppvisade befintligt planeringsunderlag flera betydande brister. 
Granskningens slutsatser an gående länsplanerna var att planernas karaktär 
varierade kraftigt, liksom tillgängligheten till och kvaliteten på underlaget till 
planerna. Vidare förekom det i planerna endast i undantagsfall diskussioner 
om och motiv till de gjorda prioriteringarna. 
 Brister har påpekats även från andra håll. Statens institut för 
kommunikationsanalys (SIKA) redovisade 1999 en utvärdering av länens 
planering i den dåvarande planomgången.9 SIKA:s sammanfattande 
slutsatser var att ett aktivt och engagerat arbete hade utförts av länen,  
8 RRV 1997:60 Vägverkets, Banverkets och länens förslag till infrastrukturinvesteringar åren 1998–2007.
9 SIKA Rapport 1999:1 Utvärdering av den regionala infrastrukturplaneringen 1998−2007. 

19 RIKSREVISIONENLänsplanerna för regional transportinfrastruktur
vilket resulterat i ambitiösa plandokument. Samtidigt konstaterade SIKA 
att planerna saknade tydlig information gällande de föreslagna åtgärderna 
– utformning, kostnader, lönsamhet och förväntade effekter. Exempelvis 
angav SIKA att det inte var möjligt att bedöma huruvida sam hälls ekonomisk 
lönsamhet hade använts som ett kriterium när åtgärder prioriterades. Vidare 
saknades i flera planer tydlig information om infra strukturens brister samt 
om bortprioriterade alternativ i planeringen. 
1.7 Planeringsprocessen i korthet
Den långsiktiga planeringen för transportinfrastruktur genomförs i två 
steg – inriktningsplaneringen och åtgärdsplaneringen. Syftet med denna 
uppdelning av planeringsprocessen är dels att ge förutsättningar för politisk 
styrning, dels att få en effektiv genomlysning av de åtgärder som övervägs. 
I verkligheten blandas dessa faser då det andra steget påbörjas innan det 
första helt genomförts.10
 Inriktningsplanering 
I det första steget utreds mål, ekonomiska ramar och inriktning för den 
kommande planeringsperioden. Analysen utifrån utredningarna ligger till 
grund för den infrastrukturproposition som regeringen presenterar med 
förslag till planeringsram och inriktning för den aktuella planperioden. 
Inriktningsplaneringen avslutas med att riksdagen fattar beslut om 
regeringens proposition. 
 Åtgärdsplanering
Under det andra steget upprättar trafikverk och planeringsorgan på regional 
nivå konkreta förslag till åtgärdsplaner. Detta syftar till att utreda och 
säkerställa att de åtgärder som prioriteras är väl genomlysta och förankrade. 
Åtgärdsplaneringen resulterar i en nationell plan och regionala planer 
(länsplaner). Regeringen beslutar om vilka åtgärder som ska ingå i den 
nationella planen och fattar beslut om ekonomiska ramar för de regionala 
planerna.
10 SOU 2009:31 Effektiva transporter och samhällsbyggande –- en ny struktur för sjö, luft, väg och  
 järnväg, s. 107.

20RIKSREVISIONEN Länsplanerna för regional transportinfrastruktur
Förändringar i planeringsprocessen1.7.1 
Inga övergripande förändringar av planeringsprocessen har genomförts 
sedan Riksrevisionens förra rapport publicerades. Ansträngningar har dock 
gjorts för att utveckla arbetet inom ramen för nuvarande planeringsprocess. 
Till exempel har både SIKA och trafikverken arbetat med att utveckla 
tillämpningen av de så kallade fyrstegsprincipen. Förberedelsearbetet 
har strukturerats annorlunda i denna planomgång. Som förberedelse 
till den regionala åtgärdsplaneringen har länen på uppmaning av 
regeringen genomfört systemanalyser. Systemanalyserna ska vara 
transportslagsövergripande analyser av transportsystemets funktion och 
brister utifrån mål och behov.11
 Den förra regeringen aviserade vid ett flertal tillfällen att 
planeringsprocessen för infrastrukturen skulle ses över i den kommande 
transportpolitiska propositionen. När väl propositionen Moderna 
transporter lades fram 2006 föreslogs inga konkreta förändringar 
av planeringsprocessen.12 I propositionen dras dock slutsatsen att 
infrastrukturplaneringen förenklas och samordnas mer med regional 
planering.
Regeringens pågående arbete1.7.2 
I senaste infrastrukturpropositionen bedömer regeringen att de 
viktigaste förändringar som behöver genomföras i förhållande till 
tidigare planomgångar är en tydligare trafikslagsövergripande ansats, 
utökade möjligheter till medfinansiering, ökat regionallt inflytande 
och ansvarstagande samt hanteringen av klimatutmaningen inom 
transportsektorn. Regeringen betonar även vikten av en öppen och 
inbjudande planeringsprocess där ett stort ansvar läggs på planansvariga 
för att fånga upp medborgarnas och näringslivets synpunkter på dagens och 
morgondagens transportsystem.
 Den 15 oktober 2009 fick trafikverken i uppdrag att lämna förslag till 
ett nytt planeringssystem för transportinfrastrukturen. Regeringen anser 
att ett nytt planeringssystem bör vara mer flexibelt så att åtgärderna kan 
anpassas till nya förhållanden och samtidigt kräva mindre omfattande 
underlagsmaterial. Det är också viktigt att uppföljning sker i förhållande till 
de transportpolitiska målen. Uppdraget ska redovisas senast den 15 februari 
2010.
11 Metodbeskrivning Regionala systemanalyser.
12 Prop. 2005/06:160 Moderna transporter.

21 RIKSREVISIONENLänsplanerna för regional transportinfrastruktur
 Den 1 april 2010 bildas Trafikverket. Vägverkets och Banverkets 
verksamhet överförs till den nya myndigheten.13 Även delar av SIKA:s, 
Sjöfartsverkets och Transportstyrelsens verksamhet förs över till den 
nya myndigheten. Den 1 april 2010 bildas även den nya myndigheten 
Trafikanalys som blir regeringens stöd för utvärderingar och analyser inom 
transportområdet och hit överförs statistikverksamheten vid SIKA.
13 Förutom verksamheten vid enheten Banverket Produktion.

22RIKSREVISIONEN Länsplanerna för regional transportinfrastruktur

23 RIKSREVISIONENLänsplanerna för regional transportinfrastruktur
2 Statsmakternas intentioner och   
 regeringens direktiv 
I kapitlet presenteras statmakternas intentioner för infrastrukturplaneringen 
så som de uttrycks i regeringens infrastrukturproposition och trafikutskottets 
betänkande. I kapitlet görs även en kort beskrivning av regeringens 
planeringsdirektiv till länen samt en jämförelse med tidigare direktiv.
2.1 Infrastrukturpropositionen – Framtidens resor och  
 transporter
I infrastrukturpropositionen skriver regeringen att åtgärdsplaneringen ska 
säkerställa att de förslag till prioriteringsordning som tas fram innehåller 
väl genomlysta och förankrade åtgärder som är avvägda och prioriterade 
jämfört med ett antal andra tänkbara åtgärder. Det är regeringens avsikt att 
växelspelet mellan politiska avvägningar på central och regional nivå samt 
en saklig genomlysning av åtgärder från de planerande myndigheterna ska 
bidra till att säkerställa att de åtgärder som till slut prioriteras är efterfrågade, 
väl genomlysta avseende hur de bidrar till inriktningen och jämförda med 
andra möjliga lösningar. De åtgärder som övervägs i åtgärdsplaneringen 
ska beskrivas bland annat med avseende på hur de bidrar till inriktningen, 
transportpolitiska mål, samhällsekonomiska bedömningar och andra 
konsekvensbeskrivningar.14
2.1.1 Vägledande prioriteringar för åtgärdsplaneringen
Regeringen skriver att de satsningar som föreslås i propositionen och 
som åtgärdsplaneringen ska leda fram till förväntas resultera i följande 
förbättringar:
• Transportsystemet bidrar till tillväxten och att fler människor kommer i  
 arbete i fler och växande företag i hela landet.
• Arbetsmarknadsregionerna för kvinnor och män vidgas.
• Akuta flaskhalsar i transportsystemet försvinner.
14 Prop. 2008/09:35 Framtidens resor och transporter – infrastruktur för hållbar tillväxt, s. 110.

24RIKSREVISIONEN Länsplanerna för regional transportinfrastruktur
•  Tillgängligheten inom storstadsregionerna förbättras.
• Infrastrukturen vårdas med ökade satsningar på underhåll.
•  Infrastrukturen säkras för att klara klimatförändringarna.
•  Det blir säkrare att färdas på våra vägar.
•  Hela reskedjan och transporten blir bättre samordnad och anpassad till  
 användarnas behov.
•  Klimateffektiva resor och transporter underlättas, vilket bidrar till att  
 uppnå de klimatpolitiska målen.
•  Samhällsnyttan av satsningar i infrastrukturen kommer att öka.
2.1.2 Arbetssätt i åtgärdsplaneringen
Regeringen skriver i propositionen att planeringsprocessen ska 
kännetecknas av en öppen och inbjudande attityd och det ska finnas 
utrymme och möjlighet att föra fram stort som smått till planeringsansvariga 
myndigheter. I planeringsprocessen ska sedan olika typer av åtgärder vägas 
mot varandra och prioriteras.
 Arbetssättet i åtgärdsplaneringen ska präglas av ett 
trafikslagsövergripande synsätt samt tydliga och gemensamma 
utgångspunkter och prioriteringsgrunder. Satsningarna ska vara 
samhällsekonomiskt effektiva och bidra till en hållbar utveckling. Regeringen 
bedömer att det finns en potential att öka effektiviteten genom utvecklade 
arbetsformer. Vidare pekar regeringen på att det krävs insatser för att 
säkerställa avsevärt bättre överensstämmelse mellan långsiktiga planer, årlig 
anslagstilldelning och genomförande framöver. De prioriteringar som görs 
på regional nivå ska väga tungt och regeringen vill stimulera olika former 
av medfinansiering. Regeringens bedömning är att ett sådant arbetssätt 
kommer att bidra till att önskvärda förbättringar kan åstadkommas.
2.2 Trafikutskottets ställningstagande till propositionen
På trafikutskottets förslag beslutade riksdagen att bifalla regeringens 
proposition. Utskottet skriver i sitt betänkande att de anser att regeringens 
förslag innebär en angelägen kraftsamling på trafikens infrastruktur för att 
därmed bland annat kunna åtgärda tidigare bristande insatser och samtidigt 
skapa förutsättningar för att tillgodose de behov som framtidens resor och 
transporter ställer.15
15 Trafikutskottets betänkande 2008/09:TU2 Framtidens resor och transporter – infrastruktur för hållbar  
 tillväxt, s 1.

25 RIKSREVISIONENLänsplanerna för regional transportinfrastruktur
2.2.1 Om övergripande prioriteringar och urval av åtgärder
Utskottet skriver att regeringen i propositionen identifierar ett antal 
områden inom vilka förbättringar under kommande planeringsperiod 
särskilt ska prioriteras. Utskottet anser att de i propositionen framhållna 
förbättringsområdena i transportsystemet är synnerligen angelägna, 
såväl vad gäller användarnas och näringslivets behov som de varierande 
behoven i de olika delarna av landet, både i landsbygdsområden och i 
storstadsområden.
 Utskottet delar regeringens åsikt att urvalet av åtgärder för att vårda och 
utveckla transportinfrastrukturen bör göras med utgångspunkten att nyttan 
ska överstiga kostnaderna och kunna prioriteras och motiveras i förhållande 
till andra möjliga åtgärder. Vidare framgår av propositionen att samlade 
effektbedömningar bör genomföras för att ge en allsidig beskrivning av de 
satsningar som prioriteras i den kommande åtgärdsplaneringen. En bra 
effektbedömning ger en rättvisande bild av vad en åtgärd eller ett paket av 
åtgärder leder till, möjliggör sakliga jämförelser mellan olika alternativ, är 
öppen med sina förutsättningar och begränsningar, innehåller relevanta 
känslighetsanalyser och är tydligt och klart dokumenterad.
2.2.2 Om planeringsprocessen
Utskottet instämmer i regeringens bedömning att en planeringsprocess 
i två steg ger goda förutsättningar för politisk styrning i kombination 
med effektiv genomlysning av de åtgärder som övervägs i prioriteringen. 
Utskottet välkomnar regeringens initiativ att låta de tidigare separata 
ban- och väghållningsplanerna ersättas av en gemensam nationell plan 
för transportinfrastrukturen. Det transportslagsövergripande perspektivet 
borgar för en effektiv samordning av transportslagen. Utskottet instämmer 
med regeringen i att alternativa sätt att lösa framtida transportbehov 
behöver övervägas i åtgärdsplaneringen. Fyrstegsprincipen utgör ett viktigt 
förhållningssätt vid framtagning och analys av olika lösningar. Utskottet 
konstaterar att denna princip synes vara väl förankrad bland trafikverk och 
planeringsorgan. Utskottet vill i sammanhanget understryka behovet av en 
öppen process där de olika alternativ som har övervägts tydligt framgår.

26RIKSREVISIONEN Länsplanerna för regional transportinfrastruktur
2.3 Uppdraget och planeringsdirektiven
Den 19 december 2008 fattade regeringen beslut om att ge i uppdrag till 
trafikverken och länen att genomföra åtgärdsplanering inför fastställande 
av nationell plan och länsplaner.16 Planeringsdirektiven återfinns som en 
bilaga till beslutet. I beslutet tydliggörs att uppdraget ska genomföras i 
enlighet med de direktiv som återfinns i bilagan. Beslutet ställer krav på att 
trafikverken och länen i det löpande planeringsarbetet ska samråda med 
varandra och med andra berörda intressenter. Länens förslag till planer ska 
ha varit föremål för remissbehandling och ska förankras politiskt i länen. 
Uppdraget skulle redovisas till Regeringskansliet senast den 2 november 
2009.
2.3.1 Direktiven i korthet
 Gemensamt uppdrag om åtgärdsplanering
Uppdraget om åtgärdsplanering gavs till trafikverken och till länen i samma 
beslut och direktiv. Vissa övergripande instruktioner om uppdraget står 
i beslutet men de mer detaljerade kraven återfinns i direktivet. Beslutet 
klargör att trafikverken ska ta fram en gemensam nationell plan samt vilka 
myndigheter på den regionala nivån som bär ansvaret för planupprättandet 
i respektive län. I Skåne och Västra Götaland ligger ansvaret hos de 
regionala självstyrelseorganen. I Stockholms, Västmanlands, Jämtlands, 
Västernorrlands och Norrbottens län är det länsstyrelsen som är 
planupprättare, och i övriga län är det kommunala samverkansorgan som 
har fått ansvaret för länsplanen. I den förra planomgången var relationen 
den omvända, då var planupprättarna länsstyrelser i alla län utom i Skåne, 
Västra Götaland, Kalmar och Gotland.
 Enligt direktiven är regeringens övergripande mål att bryta utanförskapet 
genom fler jobb och infrastrukturen är en grundförutsättning för tillväxt 
i hela landet. Vidare sägs att systemen ska baseras på både mäns 
och kvinnors behov och synpunkter samt att kommunikationer med 
utgångspunkt från resenärers, företags och samhällets behov, som samtidigt 
är förenliga med klimat- och miljökvalitetsmål, är i fokus.
 
16 Regeringsbeslut 2008-12-19 Uppdrag att genomföra åtgärdsplanering inför fastställandet av nationell  
 trafikslagsövergripande plan för utveckling av transportsystemet och trafikslagsövergripande planer för  
 regional transportinfrastruktur (rskr. 2008/09:145).

27 RIKSREVISIONENLänsplanerna för regional transportinfrastruktur
 Generella krav
I direktivet anges en preliminär ekonomisk ram för respektive län och en 
beskrivning av de förordningar som gäller för området. I beslutet ställs 
dessutom krav på att länen ska lämna förslag på åtgärder för nivåer som 
är 25 procent högre och 25 procent lägre än ramen. I beslutet finns även en 
del formalia kring uppdragets längd och remisshantering. Möjligheterna till 
medfinansiering från olika intressenter ska prövas.
 Samlad effektbedömning
Enligt direktiven ska en samlad effektbedömning tas fram för planförslaget. 
Effekter ska beskrivas i förhållande till de transportpolitiska målen. 
Fördelningseffekter ska tas fram för föreslagna åtgärder. Samhällsekonomisk 
nettonuvärdeskvot och samhällsekonomisk bedömning ska tas fram för 
föreslagna objekt. Effekter av åtgärder i förhållande till de transportpolitiska 
målen ska redovisas. Den samlade effektbedömningen ska innefatta 
miljöbedömningar. Fördelningseffekter ska anges för föreslagna objekt.
 Planeringsprinciper och prioriteringar
Regeringen skriver i direktiven att åtgärderna bör analyseras enligt 
fyrstegsprincipen (se avsnitt 3.4.1) och att relevanta och jämförbara 
samhällsekonomiska analyser och miljöbedömningar ska spela en viktig 
roll vid prioriteringarna. Det trafikslagsövergripande synsättet anges vara 
mycket angeläget, och det förutsätts att länen i sina prioriteringar utgår 
från ett länsöverskridande perspektiv. I direktiven framhålls även att den 
inbördes prioritetsordningen av åtgärderna ska framgå samt att de objekt 
eller åtgärder som föreslås bör beskrivas allsidigt och att prioriteringarna ska 
motiveras. Det ska också framgå vilka förslag till alternativa åtgärder som 
förkastats.
2.3.2 Jämförelse mellan planeringsdirektiven 2008 och 2002
En jämförelse mellan regeringens direktiv om åtgärdsplanering i denna 
och i den förra planomgången visar att skillnaderna avseende innehållet 
är relativt små. En skillnad denna gång är att planeringen delades upp 
i två delar. I ett förberedande uppdrag fick trafikverken och länen bland 
annat i uppdrag att ta fram så kallade systemanalyser. Systemanalyserna 
skulle inventera grundläggande behov och lösningar på en övergripande 
nivå. De innehållsmässiga delarna i direktiven som beskriver kraven på 
hur planarbetet ska bedrivas och vad planerna ska innehålla uppvisar dock 
stora likheter mellan planomgångarna. Fortfarande anges att regeringen 
kommer att analysera planerna utifrån samhällsekonomisk lönsamhet, 

28RIKSREVISIONEN Länsplanerna för regional transportinfrastruktur
transportpolitiska mål, hanteringen av länsöverskridande projekt och 
kopplingen till den nationella planen. Enligt båda direktiven bör åtgärderna 
analyseras enligt fyrstegsprincipen. 
 Det finns inga egentliga skillnader på kraven att motivera sina 
prioriteringar tydligt utifrån effektbedömningar. I förra planomgången skulle 
prioriteringar motiveras textmässigt med hänvisning till samhällsekonomi 
och vilka effekter åtgärderna hade på de transportpolitiska målen och 
miljökvalitetsmålen. I denna planomgång anges att åtgärder bör beskrivas 
allsidigt och prioriteringar ska motiveras. Samlade effektbedömningar 
ska tas fram för föreslagna åtgärder och innehålla en samhällsekonomisk 
bedömning, effekter i förhållande till transportpolitiska mål, 
miljöbedömningar och en beskrivning av fördelningseffekter. 
 Krav på att utreda möjligheten till medfinansiering är tydligare denna 
omgång, men fanns även tidigare för utpekade objekt. Krav på flexibilitet 
i planerna för kommande efterfrågeförändringar fanns tidigare för de 
nationella planerna men är nytt för länsplanerna. Regeringen trycker mer på 
det trafikslagsövergripande perspektivet denna gång. Det har funnits med 
redan i tidigare omgångar men betonas nu mer. I den förra omgången var 
den tydliga utgångspunkten de transportpolitiska målen. Denna gång lyfts 
arbetsmarknaden och klimatfrågan fram som utgångspunkter för arbetet. 
 Helt nytt i denna omgång är att planerna ska innehålla åtgärder som 
främjar cyklandet samt anpassningen till det nya hastighetssystemet.

29 RIKSREVISIONENLänsplanerna för regional transportinfrastruktur
3 Granskning av plandokumenten
I detta kapitel redovisar vi resultatet av genomgången av länens planförslag. 
Vi har främst behandlat de delar som Riksrevisionen identifierade som 
svagheter i granskningen 2004, och som statsmakterna uttalat tydliga 
ambitioner kring inför åtgärdsplaneringen. Riksrevisionens utgångspunkt 
i granskningen är den av riksdagen fastställda infrastrukturpropositionen 
och regeringens direktiv om åtgärdsplanering.17 Riksrevisionen bedömer att 
direktiven stämmer väl överens med intentionerna i propositionen. Det är 
mot direktiven som vi har granskat varje planförslag. Se bilaga 2 för en kort 
beskrivning av hur vi har gjort bedömningar utifrån regeringens direktiv. 
3.1 Allmän beskrivning av planerna
Plandokumenten är ofta uppbyggda på ett likartat sätt, även om 
innehållet kan variera stort. Plandokumenten inleds i de flesta fall med 
en beskrivning av regeringens direktiv, de transportpolitiska målen och 
hur planeringsprocessen är upplagd. Ofta nämns också regionspecifika 
mål och regionala strategier som ska ligga till grund för prioriteringarna i 
planförslagen. Därpå följer i de flesta fall en beskrivning av länets struktur 
och förutsättningar. Det kan till exempel vara uppgifter om befolkning, 
näringsliv eller transportsystemet i länet. Bakgrundsbeskrivningarna följs 
sedan ofta av själva åtgärdsförslaget med effektbeskrivningar och ibland en 
beskrivning av genomförandefasen. Planförslaget redovisas oftast i både 
text och tabell. Medlen fördelas på namngivna objekt och i åtgärdspotter 
för mindre, ospecificerade åtgärder. Effektbeskrivningar av enskilda åtgärder 
finns ibland i själva plandokumentet, men ibland kan de finnas som bilaga 
eller på en hemsida som länen hänvisar till.
17 Prop. 2008/09:35 Framtidens resor och transporter – infrastruktur för hållbar tillväxt och Uppdrag  
 att upprätta långsiktiga planer för transportinfrastrukturen m.m. 2008-12-19, N2008/8698/IR,  
 N2008/8869/IR(delvis).

30RIKSREVISIONEN Länsplanerna för regional transportinfrastruktur
3.1.1 Länsplanernas fördelning på åtgärdskategorier
För att få en övergripande bild av hur länen har fördelat regionens medel har 
Riksrevisionen delat in fördelningen i fyra kategorier. Den första kategorin 
avser så kallade namngivna objekt som består av större nybyggnads- eller 
ombyggnadsobjekt.18 De återfinns i stort sett i alla planer utom för Gotlands 
län. Två av kategorierna är särskilt utpekade i direktiven. Det gäller medel 
för åtgärder till följd av oförutsägbara förändringar av efterfrågan, så kallad 
marknadsanpassning, och åtgärder för att främja cyklandet. Resterande 
fördelade medel har vi placerat i kategorin övrigt. Denna kan exempelvis 
omfatta medel för trafiksäkerhets- och kollektivtrafikåtgärder. Länen 
har inte kategoriserat eller redovisat sina åtgärder på samma sätt som 
Riksrevisionen. Det innebär att vår sammanställning ger en grov överblick 
mer än en exakt beskrivning av länens fördelning. Det har inte varit möjligt 
att helt anpassa länens redovisning till vår indelning. I några län ingår till 
exempel medel för cykelåtgärder eller marknadsanpassning i större potter.
 Riksrevisionen gör ingen bedömning av vad som är en rimlig fördelning 
för de olika länen. Vi konstaterar emellertid att det varierar relativt mycket 
mellan länen hur mycket medel som fördelas på olika åtgärdskategorier. 
I genomsnitt avsätts nästan två tredjedelar av medlen på stora objekt, en 
knapp tredjedel avsätts till kategorin övrigt. I Stockholm och Västmanland 
har man avsatt 81, respektive 89 procent på namngivna objekt. Som mest 
avsätts 8 procent till marknadsanpassning men oftast mindre. Medlen till 
cykelåtgärder varierar kraftigt, men är i snitt 9 procent. 
 Det finns även stora skillnader i hur man väljer att omprioritera beroende 
på ramens storlek (plus eller minus 25 procent). I många fall ökas eller 
minskas de olika potterna någorlunda proportionerligt, men i andra fall 
fredar man någon pott och behåller den oförändrad oavsett plannivå. Det 
finns exempel där man väljer att hålla medlen till de namngivna objekten 
konstanta i alla ramnivåer. I något exempel har pott för mindre åtgärder fått 
utgöra buffert för både ökad och minskad ram. De allra flesta län har angivit 
hur mycket man vill satsa på de potter som regeringen särskilt pekat ut för 
marknadsanpassning och cykelåtgärder. Särskilt när det gäller cykelåtgärder 
konstaterar Riksrevisionen att regeringens direktiv har fått ett stort 
genomslag. I Jämtland, Västernorrland och Gotlands län föreslås att närmare 
en fjärdedel av medlen ska satsas på gång- och cykelåtgärder.
18 Kostnad över 25 miljoner kronor.

31 RIKSREVISIONENLänsplanerna för regional transportinfrastruktur
Tabell 3.1 Länsplanernas fördelning av medel på olika åtgärdskategorier. 
Ram kkr Stora19 
objekt
Marknadsanpassning20
Cykelåtgärder
Övrigt
Blekinge 487 54 % 0 % 9 % 37 %
Dalarna 983 74 % 0 % 7 % 19 %
Gotland 205 0 % 0 % 23 % 77 %
Gävleborg 873 61 % 0 % 14 % 25 %
Halland 1 060 38 % 0,3 % 10 % 52 %
Jämtland 477 59 % 8 % 26 % 7 %
Jönköping 1 236 50 % 6 % 5 % 39 %
Kalmar 793 61 % 0 % 6 % 33 %
Kronoberg21 678 40 % 0 % 0 % 59 %
Norrbotten 743 50 % 3 % 13 % 34 %
Skåne 4 033 51 % 2 % 7 % 40 %
Stockholm 7 851 81 % 2 % 5 % 12 %
Södermanland 917 71 % 5 % 7 % 17 %
Uppsala 1 518 73 % 5 % 5 % 17 %
Värmland 877 52 % 7 % 3 % 38 %
Västerbotten 794 73 % 3 % 8 % 16 %
Västernorrland 696 26 % 0 % 23 % 51 %
Västmanland 758 89 % 0 % 2 % 11 %
Västra Götaland 5 835 68 % 0 % 1 % 31 %
Örebro22 944 61 % 6 % 11 % 22 %
Östergötland 1 342 65 % 3 % 7 % 25 %
Genomsnitt 57 % 2 % 9 % 32 %
19 Med stora objekt menas namngivna objekt med en kostnad över 25 miljoner kronor.
20 Här redovisas bara när det finns en särskilt utpekad pott för marknadsanpassning. I andra län  
 kan det också finnas en flexibilitet i användandet av de potter som har vida syften.
21 I Kronobergs läns pott för övriga åtgärder ryms även åtgärder för cykel- och marknadsanpassning  
 men inte specificerat hur stor del av potten.
22 Siffrorna bygger på remissversionen då det slutgiltiga planförslaget inte var tillgängligt för  
 Riksrevisionen i tid för att kunna beaktas.

32RIKSREVISIONEN Länsplanerna för regional transportinfrastruktur
3.2 Motivering av prioriterade åtgärder
Enligt regeringens direktiv bör de objekt eller åtgärder som föreslås i 
åtgärdsplaneringen beskrivas allsidigt och prioriteringarna ska motiveras. 
Det ska framgå i vilken ordning de ingående åtgärderna har prioriterats 
och vilka förslag till alternativa åtgärder som förkastats. I infrastrukturpropositionen betonar regeringen vikten av en öppen och inbjudande 
planeringsprocess. De myndigheter som upprättar planer har ett ansvar för 
att göra tydliga och begripliga prioriteringar. De har också ett ansvar för att 
bidra med en tydlig bild av vad det är för problem som ska lösas eller vilken 
potential som ska tas till vara så att alternativa lösningar kan övervägas. 
Enligt propositionen ska aktiva och engagerade medborgare på ett enkelt 
sätt kunna ta del av vilka prioriteringar som till slut gjordes och varför de 
gjordes.
 Riksrevisionen bedömer, i likhet med granskningen från 2004, att 
av detta följer att det bör framgå vilka prioriteringsgrunder som har 
använts. Detta gäller på vilka grunder medel fördelats, både mellan olika 
åtgärdskategorier, och för varje utpekad åtgärd inom varje åtgärdskategori. 
För att klassas som prioriteringsgrunder bör dessa vara tillräckligt konkreta 
för att kunna utgöra en faktisk urvalsmekanism. En utomstående betraktare 
bör kunna förstå varför ett objekt har prioriterats före de övriga, och före 
dem som valts bort helt.
3.2.1 Hur motiveras de prioriteringar som gjorts
Riksrevisionen bedömer, i en strikt tolkning av direktiven, att inte något 
planförslag fullt ut lever upp till kravet på att en utomstående betraktare ska 
kunna förstå varför ett objekt har prioriterats före de övriga, och före dem 
som valts bort helt. 
 Flertalet län anger vilka övergripande utgångspunkter eller principer 
som man anser ska ligga till grund för prioriteringarna. De är dock 
sällan tillräckligt konkretiserade för att kunna anses utgöra en faktisk 
urvalsmekanism. Det finns generellt sett inte någon tydlig koppling mellan 
de övergripande prioriteringsgrunderna och de utvalda åtgärderna.
 I många plandokument finns en beskrivning av tillståndet i 
transportsystemet och förväntade effekter av åtgärderna. Beskrivningarna 
kan till exempel avse att en åtgärd är tänkt att öka trafiksäkerheten eller 
medföra positiva effekter på miljön. Mycket sällan förekommer beskrivningar 
av varför eller enligt vilket kriterium ett specifikt projekt har rangordats 
högre än andra. Även om en åtgärd i sig medför något positivt så saknas en 
analys av hur de rangordnade åtgärderna förhåller sig till varandra och till 
förkastade objekt. 

33 RIKSREVISIONENLänsplanerna för regional transportinfrastruktur
 Bortprioriterade åtgärder redovisas bara i några få av planerna. Flera 
län påpekar att behoven av investeringar inte på lång väg täcks av tilldelad 
planeringsram. Det borde innebära att det finns möjliga åtgärder som inte 
ryms i planförslagen och därmed prioriterats bort.
 I ungefär hälften av planerna finns det en tydlig rangordning mellan de 
namngivna objekten. I flera andra planer saknas ett uppenbart stöd i texten 
för att uppräknade projekt ska tolkas som en rangordning av prioriterade 
åtgärder. Det finns dock inte heller något som motsäger att uppräkningen 
skulle vara avsedd att tolkas som en rangordning.
3.3 Effektbedömning av planförslag och åtgärder
I regeringens direktiv finns krav på att effektbedömning ska tas fram för hela 
planförslaget och för föreslaga åtgärder. Direktiven tydliggör vad som ska 
effektbeskrivas i den samlade effektbedömningen: 
• En samhällsekonomisk nettonuvärdeskvot och en samhällsekonomisk  
 bedömning med både prissatta och ej prissatta effekter såsom  
 exploateringseffekter och restidsosäkerheter ska tas fram.23 
• Effekterna av åtgärderna i förhållande till transportpolitiska mål ska  
 redovisas. 
• Den samlade effektbedömningen ska innefatta miljöbedömningar. 
• Fördelningseffekter för olika grupper (exempelvis åldersgrupp,  
 barn, socioekonomisk grupp, kvinnor respektive män) ska anges. Det  
 är viktigt att den samlade effektbedömningen innehåller en beskrivning  
 av jämställdhetseffekter. Kvinnor och män ska ges samma möjligheter  
 att påverka transportsystemets utformning och deras värderingar ska  
 tillmätas samma vikt.
Regeringen skriver i infrastrukturpropositionen att en samlad 
effektbedömning är ett sätt att strukturerat och sammanfattande beskriva 
föreslagna åtgärder. Vidare skriver regeringen att en bra effektbedömning 
ger en rättvisande bild av vad en åtgärd eller ett paket av åtgärder leder till, 
möjliggör sakliga jämförelser mellan olika alternativ, är öppen med sina 
förutsättningar och begränsningar, innehåller relevanta känslighetsanalyser 
och är tydligt och klart dokumenterad. Detta har varit vägledande för 
Riksrevisionen i bedömningen av de samlade effektbedömningarna i 
planerna och för utpekade åtgärder. 
23 Nettonuvärdeskvoten väger objektets olika nyttor mot dess kostnader och visar hur mycket man  
 får tillbaka per satsad krona (nnk = (nyttakostnad)/kostnad). Det som värderas är bland annat  
 tidsvinster, trafiksäkerhets- och miljöeffekter, biljettintäkter, budgeteffekter och  
 investeringskostnad.

34RIKSREVISIONEN Länsplanerna för regional transportinfrastruktur
3.3.1 Samlad effektbedömning av planförslagen
Enligt Riksrevisionens bedömning har inte något län lämnat en samlad 
effektbedömning av planförslaget som lever upp till det som enligt 
regeringen kännetecknar en bra effektbedömning. Endast ett fåtal län 
tar upp alla effekter som enligt direktiven ska beskrivas i en samlad 
effekt bedömning. Några län presenterar över huvud taget inte någon 
samlad effektbedömning av planen. Det finns ett par exempel på län 
som på ett systematiskt sätt redovisat effektbedömningar. Ett län har 
exempelvis redovisat planens effekter för olika geografiska områden och 
gjort egna kvantitativa analyser av planens effekter på koldioxidutsläpp. 
Ett annat län har systematiskt, om än i begränsad omfattning, tagit upp 
fördelningseffekter i respektive åtgärdskategori. 
 Det är svårt att värdera innehållet i den samlade effektbedömningen. 
I de flesta fall görs endast ett generellt yttrande om att planförslaget 
bedöms leda till positiva effekter, så som trafiksäkerhet eller miljö, utan att 
förklara på vilket sätt eller varför. I flera fall är dessutom den presenterade 
effektbedömningen inte en samlad bedömning av planförslaget som helhet. 
Exempelvis förefaller det som om åtgärder för att främja kollektivtrafik eller 
cykel tas till intäkt för att planförslaget som helhet ska bidra till mål om 
ökad jämställdhet eller bättre hälsa och klimat. Detta oavsett hur stor del av 
planförslaget som ägnas åt denna typ av åtgärder och hur stor andel som 
satsas på åtgärder med en förväntad omvänd effekt. 
 Fördelningseffekter av planförslagen berörs ytligt i några planer men det 
presenteras sällan i någon mer ingående analys. I flera planer beskrivs att 
medel avsatts till åtgärder som skulle kunna gynna särskilda grupper. Det 
finns exempel på att län tar upp satsningar på tillgänglighets åtgärder som 
gynnar personer med funktionsnedsättning eller kollektivtrafik  åtgärder som 
främst antas gynna kvinnor eller trafiksäkerhets åtgärder som enligt studier 
värderas högre av kvinnor än män. Däremot finns ingen analys av hur 
planförslaget som helhet gynnar olika grupper. 
3.3.2 Samlad effektbedömning av enskilda förslag på åtgärder
Länens effektbedömningar, eller presentation av effektbedömningar, av 
enskilda åtgärder görs på mycket olika sätt. Det är därför svårt att göra 
hållbara jämförelser mellan länen i detta avseende. 
 I de fall det finns effektbedömningar av åtgärderna i planförslagen 
handlar det oftast om en beskrivning av förväntade positiva effekter 
av förslaget. Det är som regel oklart vilken typ av analys eller underlag 
bedömningen baserar sig på. Endast i undantagsfall vägs den mot potentiellt 
negativa effekter. Den negativa effekt som återkommer flera gånger är 

35 RIKSREVISIONENLänsplanerna för regional transportinfrastruktur
en möjlig negativ inverkan på landskapet. Riksrevisionen har inte i något 
planförslag funnit någon tydlig analys av fördelningseffekterna av åtgärderna.
 Det är svårt att se en koppling mellan den samlade effektbedömningen 
och fördelningen mellan åtgärdskategorier. Det är exempelvis svårt att 
se vilket underlag om effekter som ligger till grund för att vissa län har 
valt att avsätta 15–25 procent av medlen till potter för cykelåtgärder. Det 
är också svårt att se hur effektbedömningen av åtgärderna har påverkat 
prioriteringarna. Det finns exempel där objekt med lägre, eller till och med 
negativ, nettonuvärdeskvot (NNK) föreslås före objekt med högre uträknad 
lönsamhet utan att det anges någon förklaring till detta. Flera län anger att 
de har valt åtgärder som bidrar positivt till de transportpolitiska målen. Även 
om en åtgärd anges bidra positivt till de transportpolitiska målen är det 
ändå svårt att få en uppfattning huruvida åtgärden har valts ut för att den är 
samhällsekonomiskt effektiv eller för att den bidrar mest till måluppfyllelsen. 
3.4 Andra krav i planeringen
Här följer en kortare redogörelse för hur länen har behandlat kraven på 
att analysera åtgärderna enligt fyrstegsprincipen och att planerna ska vara 
trafikslagsövergripande. Skälet till redogörelsen för dessa krav är att brister i 
tillämpningen av fyrstegsprincipen lyftes fram i Riksrevisionens granskning 
från 2004 medan kraven om trafikslags övergripande och länsöverskridande 
planering har betonats tydligare i denna planomgång jämfört med den 
föregående. 
3.4.1 Fyrstegsprincipens tillämpning i planförslagen
I regeringens direktiv står följande att läsa om fyrstegsprincipen:
 Åtgärderna bör analyseras enligt den så kallade fyrstegsprincipen, vilket 
innebär att följande ska analyseras:
1. Åtgärder som kan påverka transportbehovet och val av transportsätt.
2. Effektivare utnyttjande av befintliga trafikanläggningar och fordon.
3. Begränsade ombyggnadsåtgärder.
4. Nyinvesteringar och större ombyggnadsåtgärder.
I infrastrukturpropositionen understryker regeringen vikten av att noga 
överväga definitionen av det problem som ska lösas för att fyrstegsprincipen 
ska kunna tillämpas på ett bra sätt. Ibland kan lösningen på det egentliga 
problemet finnas utanför transport- och infrastruktursektorn. 

36RIKSREVISIONEN Länsplanerna för regional transportinfrastruktur
 Riksrevisionen drog i granskningen 2004 slutsatsen att det i hälften 
av planerna var oklart om fyrstegsprincipen alls hade tillämpats. En möjlig 
orsak till detta var att det saknades en samsyn om hur modellen skulle 
tillämpas i länens planering. Länen uppgav bland annat att de ansåg det vara 
oklart om det var länen eller trafikverken som hade ansvar för att tillämpa 
principen och om det skulle ske på objektsnivå eller plannivå. 
 Tillämpningen av fyrstegsprincipen i sammansättning av länsplanerna 
är en del av urvalsprocessen som leder fram till vilka åtgärder som ska 
föreslås. Det är svårt att avgöra om eller hur fyrstegsprincipen har tillämpats 
enbart utifrån vilka åtgärder som har föreslagits. För att det ska framgå av 
plandokumenten måste processen bakom tillkomsten av planerna vara väl 
dokumenterad. I länsplanerna i denna planomgång skriver planupprättarna 
olika mycket om fyrstegsprincipen. I stort sett samtliga planer nämner 
fyrstegsprincipen på något sätt, oftast som en utgångspunkt från direktivet, 
men ibland även tydligare som en av de principer som har legat till grund för 
prioriteringarna. I en del län har man redovisat vilket steg enligt principen 
respektive åtgärd hör till och i några få län finns mer utförliga beskrivningar 
av hur man har prioriterat enligt fyrstegsprincipen, vad gäller både 
namngivna objekt och fördelningen mellan åtgärdstyper. Det är dock ganska 
vanligt att tillämpningen av principen inte framgår av plandokumentet på 
annat sätt än att det står att den ska eller har tillämpats.
 Av plandokumenten drar Riksrevisionen slutsatsen att det i många fall 
fortfarande är oklart om och på vilket sätt fyrstegsprincipen har tillämpats. 
Riksrevisionen kan också konstatera att regeringens direktiv denna gång 
inte innehåller något förtydligande i frågan om ansvarsfördelning eller några 
riktlinjer för hur principen bör tillämpas på objektsnivå respektive plannivå.
3.4.2 Trafikslags- och länsövergripande planer
Det trafikslagsövergripande perspektivet är ingen nyhet i åtgärdsplaneringen, 
men regeringen har i denna planomgång tryckt extra på begreppet. Tanken 
med ett trafikslagsövergripande perspektiv är att ett väl fungerande 
transportsystem utnyttjar, på ett effektivt, säkert och miljömässigt hållbart 
sätt, alla trafikslag, både var för sig och i kombination. Genom en helhetssyn 
på transportsystemet kan effektiva lösningar för att åtgärda problem med 
flaskhalsar och trängsel identifieras och genomföras. I samma anda är det 
viktigt att länen samarbetar och samordnar sig med omvärlden.
 Det är svårt att bedöma i vilken grad ett perspektiv har fått ett reellt 
genomslag. Det är likväl Riksrevisionens uppfattning att samtliga län ser 
sin regions förutsättningar i en större helhet och i hela trafiksystemet. Flera 
län gör till exempel stora satsningar på järnvägsåtgärder i den nationella 

37 RIKSREVISIONENLänsplanerna för regional transportinfrastruktur
planen. Ett annat exempel är ett län som fördelar medel till sjöfarten 
genom att åtgärda en sluss i ett annat län. I stort sett samtliga län avsätter 
medel i någon mån till kollektivtrafik- och cykelåtgärder. Det förekommer 
att det trafikslagsövergripande perspektivet syns mer i resonemangen om 
behov och strategier än som tydliga avtryck i de satsningar som har gjorts. 
Riksrevisionen bedömer dock att de flesta län har fört ingående trafikslagsövergripande resonemang, inte minst i samband med de systemanalyser 
som har föregått planarbetet. I alla planförslag, med något undantag, kan 
man skönja ett mer eller mindre länsövergripande perspektiv. I flera planer 
har det gjorts tydliga satsningar som handlar om att knyta samman det egna 
länet med omgivningen. I de flesta planer har man identifierat prioriterade 
stråk, som är viktiga för länsöverskridande eller nationella transporter, där 
man vill göra satsningar. 
3.5 Sammanfattande iakttagelser
Nedan följer en sammanfattning av de viktigaste punkterna i kapitlet:
• Länens redovisade utgångspunkter för prioriteringarna är sällan  
 tillräckligt konkretiserade för att kunna anses utgöra en faktisk  
 urvalsmekanism. Det finns inte heller någon tydlig koppling mellan de  
 övergripande prioriteringsgrunderna och de utvalda åtgärderna.
• Det är svårt att skapa sig en uppfattning om hur eller varför åtgärder har  
 rangordnats på det sätt som gjorts.
• Få län har redovisat bortprioriterade åtgärder.
• I några fall saknas effektbedömningar, eller är så de så förenklade att de i  
 praktiken inte kan sägas utgöra en effektbedömning.
• Endast ett fåtal län tar upp alla effekter som enligt direktiven ska  
 beskrivas i en samlad effektbedömning.
• I flera fall är de samlade effektbedömningarna inte en samlad  
 bedömning av planförslaget som helhet, utan snarare ett exempel på en  
 specifik åtgärd eller typ av åtgärd. 
• Det är nästan enbart positiva effekter av åtgärderna som redovisas i  
 effektbedömningarna.
• Det är ofta svårt att se om, och i så fall hur, effektbedömningarna  
 har påverkat prioriteringar av åtgärder och fördelningen mellan  
 åtgärdskategorier.

38RIKSREVISIONEN Länsplanerna för regional transportinfrastruktur

39 RIKSREVISIONENLänsplanerna för regional transportinfrastruktur
4 Synpunkter från länen
I granskningen har vi ställt ett antal frågor till tjänstemän som arbetat med 
att ta fram länens planförslag. Avsikten med att inhämta synpunkter från 
länen är att komplettera och fördjupa vår bild av länens arbete med att ta 
fram länsplanerna. Av totalt 21 var det 14 län som besvarade frågorna. Brevet 
med frågor återfinns i bilaga 3. I detta kapitel återges huvuddragen av länens 
svar på frågorna. 
 Riksrevisionen återger länens synpunkter så som de svarat att de har 
upplevt direktiven och processen. Synpunkterna bör därför betraktas som 
länens subjektiva uppfattning och Riksrevisionen ifrågasätter inte länens 
upplevelser. Eftersom kritik riktas mot Vägverket har verket fått ta del av 
synpunkterna i sammanfattad form. Vägverket har förståelse för länens 
synpunkter och menar att förutsättningarna i planeringsomgången har varit 
sådana att en viss otydlighet och förändrade förutsättningar inte har varit 
möjligt att undvika.
4.1 Hur ser länen på regeringens direktiv?
I Riksrevisionens granskning från 2004 ansåg länen att planerings direktiven 
inte gav förutsättningar för en bra planprocess. Vi frågade om iakttagelserna 
från granskningen fortfarande är giltiga eller om länen uppfattat att 
förutsättningarna har förändrats.
 Flera län uppger att direktiven på en del områden är otydliga och svåra 
att hantera i praktiken. Otydligheten har enligt ett par län inneburit att det 
i vissa fall funnits en osäkerhet om ansvarsfördelningen mellan trafikverk 
och län. Ett exempel på en svår fråga att hantera i praktiken är möjligheten 
att använda ordinarie planeringsram till flygplatsdrift. Här uppger länen att 
tolkningarna har skiftat och besked har kommit sent in i processen. Att nya 
riktlinjer har kommit sent in i processen är något som flera län tar upp som 
ett generellt problem. Nya besked om tolkningar av regeringens direktiv 
uppges ha kommit från trafikverken under hela processen. I vissa fall så sent 
som efter det att länsplanerna lämnats på remiss. 
 Det framförs även kritik mot att direktiven är för detaljerade och kraven 
för många. Det, menar flera län, ger för litet utrymme för den regionala 
politiska processen.

40RIKSREVISIONEN Länsplanerna för regional transportinfrastruktur
4.2 Vad har styrt länens prioriteringar?
Riksrevisionen menade 2004 att prioriteringsgrunderna i den förra 
omgångens länsplaner i många fall var oklara. I likhet med förra 
planomgången ställer regeringen även denna gång krav på att 
prioriteringarna ska motiveras på ett tydligt sätt. I förstudien till den 
föreliggande granskningen konstaterades att det även denna planomgång är 
svårt att avgöra prioriteringsgrunderna. Riksrevisionen frågade länen om vad 
som har styrt prioriteringarna och om det finns särskilda svårigheter med att 
redovisa motiveringarna på ett tydligt sätt. 
 Flera län framhåller att prioriteringarna styrts av mål på nationell, 
regional och lokal nivå. Konkreta exempel är planeringsdirektiven, de 
transport politiska målen och regionala strategidokument. Några län 
svarar att de anser att de är tydliga i sina prioriteringar. Flera län har ändå 
försökt redovisa orsaker till varför de inte alltid förklarat sina avvägningar 
i planförslagen. En förklaring som ges är att många objekt är kända sedan 
länge från tidigare planomgångar och därmed anses som självklara. En 
annan förklaring är att eftersom det är många faktorer som spelar in låter det 
sig inte beskrivas på ett detaljerat och samtidigt begripligt sätt.
 Några län har pekat på svårigheten med att beskriva prioriteringarna 
tydligt eftersom det finns ett mått av politisk förhandling i processen. När 
det råder en politisk enighet i länen om vilka objekt som ska prioriteras 
kan det anses som ett tydligt ställningstagande där avvägningar utifrån 
giltiga prioriterings grunder redan är gjorda. Ibland skiljer sig den politiska 
enigheten på regional nivå från de krav och förväntningar som finns från 
trafikverken och i direktiven. Konflikten mellan signalerna om ökat regionalt 
inflytande i planeringen och signalerna om att de mest samhällsekonomiskt 
lönsamma åtgärderna ska prioriteras blir här tydlig.
4.3 Länens erfarenheter från planomgången
Den sista frågan gav utrymme för länen att kommentera vad som fungerat 
bra eller dåligt i arbetet med den pågående planomgången. 
 Flera län anger att det varit kort om tid för planeringen och att 
planeringen styrts av för många och resurskrävande krav i förhållande till vad 
länen förväntar sig i utfall. Ett par län påpekar att arbetet är särskilt tungt i 
mindre regioner där det finns begränsade resurser.
 Flera län lyfter fram att arbetet med systemanalyserna som gjordes i det 
förberedande uppdraget om åtgärdsplanering var positivt och nyttigt inför 
det fortsatta arbetet. Flera län anser också att det trafikslagsövergripande 
perspektivet har förstärkts i denna planomgång, inte minst genom att 
uppdraget om den nationella planen gavs åt trafikverken gemensamt. 

41 RIKSREVISIONENLänsplanerna för regional transportinfrastruktur
 Trafikverkens, och framför allt Vägverkets, roll i planeringsprocessen lyfts 
fram i många svar. Samarbetet och dialogen fungerar i många fall bra på 
den regionala nivån och Vägverket upplevs ofta som duktigt och ambitiöst i 
sitt arbete. Samtidigt hävdar flera län att Vägverket på central nivå i vissa fall 
visar dålig förståelse för länens förutsättningar. Bland annat har sena och 
otydliga besked i viktiga frågor försvårat länens arbete. Det har i vissa fall 
också varit svårt att få fram underlag i tid. Ett län beskriver lite tillspetsat att 
det ibland har känts som om Vägverket i första hand prioriterat arbetet med 
den nationella planen och arbetet med att göra analyser för de regionala 
planerna kommit i andra eller tredje hand. Ett län upplever det som om 
Vägverket först tagit på sig att ta fram underlag till samlad effektbedömning 
för att i ett sent skede lägga det fulla ansvaret på länet. Vägverket kritiseras 
även för att inte respektera att länen har fått ett ökat ansvar för sina 
prioriteringar, utan driver igenom sina krav utan hänsyn till de regionala 
demokratiska processerna.

42RIKSREVISIONEN Länsplanerna för regional transportinfrastruktur

43 RIKSREVISIONENLänsplanerna för regional transportinfrastruktur
5 Slutsatser 
Riksrevisionen har genomfört en granskning av de planförslag som länen 
lämnat till regeringen inom ramen för den regionala åtgärdsplaneringen. 
Frågeställningen i granskningen har varit om länen i den regionala 
åtgärdsplaneringen har följt statsmakternas intentioner som de uttryckts 
genom regeringens direktiv inför fastställandet av länsplaner för regional 
transportinfrastruktur. Granskningen visar att länen i några viktiga 
hänseenden inte har levt upp till de krav som ställts i regeringens direktiv.
 Förslagen till länsplaner som har lämnats till regeringen är enligt 
Riksrevisionens bedömning resultatet av ett omfattande arbete. Länen har 
utifrån varierande förutsättningar tagit fram planförslag i samråd med ett 
stort antal intressenter. I samtliga fall har också berörda aktörer kunnat 
samlas kring planförslaget som lämnats till regeringen. Länen har dock inte 
i alla avseenden motsvarat statsmakternas ambitioner om öppenhet och 
tydlighet i åtgärdsplaneringen. Planförslagen är inte tillräckligt transparenta 
och tydliga för att det ska gå att avgöra om valet av åtgärder är det mest 
effektiva och det långsiktigt mest socialt, ekonomiskt och ekologiskt hållbara 
alternativet. Resultatet av granskningen indikerar att flertalet av de problem 
och brister som Riksrevisionen lyfte fram i sin granskning 2004 kvarstår.
5.1 Länen har inte levt upp till direktivens krav
Enligt Riksrevisionens bedömning har länen i några viktiga hänseenden 
inte levt upp till de krav som ställts i regeringens direktiv. Bristerna avser 
främst tydligheten i hur prioriteringarna av åtgärderna i planförslagen har 
motiverats och hur effektbedömningar av det samlade planförslaget och 
enskilda åtgärder har beskrivits. 
5.1.1 Otydliga grunder för prioriteringarna i planförslagen
I regeringens direktiv finns krav på att prioriteringarna ska motiveras och att 
den inbördes prioriteringsordningen ska framgå. Det ska även framgå vilka 
förslag till alternativa åtgärder som förkastats. Både regering och riksdag 
har påtalat vikten av att åtgärderna motiveras så att det på ett enkelt sätt ska 
gå att förstå vilka prioriteringar som till slut gjordes och varför. Det är bland 

44RIKSREVISIONEN Länsplanerna för regional transportinfrastruktur
annat viktigt att ge en tydlig bild av vad det är för problem som ska lösas 
eller vilken potential som ska tas till vara så att alternativa lösningar kan 
övervägas.
 Riksrevisionens bedömning är att de i planförslagen redovisade 
utgångspunkterna för prioriteringarna sällan är tillräckligt konkretiserade för 
att kunna anses utgöra en faktisk urvalsmekanism. Det finns generellt sett 
inte någon tydlig koppling mellan de övergripande prioriteringsgrunderna 
och de utvalda åtgärderna. Detta, tillsammans med att få län har beskrivit 
sina faktiska avvägningar, gör det svårt att bilda sig en uppfattning om hur 
eller varför åtgärder har rangordnats på det sätt som gjorts. Det är dessutom 
få län som har redovisat bortprioriterade åtgärder.
5.1.2 Otillräckliga effektbeskrivningar i planförslagen
I regeringens direktiv finns krav på att effektbedömningar ska tas fram i 
planförslaget. Både regering och riksdag uttrycker att en effektbedömning 
bör ge en rättvisande bild av vad en åtgärd eller ett paket av åtgärder 
leder till, möjliggöra sakliga jämförelser mellan olika alternativ, vara 
öppen med sina förutsättningar och begränsningar, innehålla relevanta 
känslighetsanalyser och vara tydligt och klart dokumenterad. Riksrevisionen 
tolkar detta som att ett rimligt lägsta krav är att länen resonerar och 
problematiserar kring förslagets effekter och eventuella målkonflikter i 
förhållande till direktivens krav.
 Riksrevisionens bedömning grundar sig på iakttagelsen att 
plandokumenten i flera fall saknar effektbeskrivningar eller har mycket 
förenklade effektbeskrivningar. Dessutom är det endast ett fåtal län som 
har uppfyllt alla krav som direktiven ställer på vad effektbedömningarna 
ska behandla. I flera fall är effektbedömningen inte en samlad bedömning 
av planförslaget som helhet. Ofta redovisas snarare hur enskilda insatser 
påverkar måluppfyllelse än hur hela det samlade planförslaget påverkar 
uppfyllelsen av nationella och regionala mål. Det är svårt att avgöra om, och 
i så fall hur, effektbedömningarna har påverkat prioriteringar av åtgärder och 
fördelningen mellan åtgärdskategorier. I planförslagen redovisas negativa 
effekter och målkonflikter endast i undantagsfall.
5.2 Konsekvensen är att det blir svårt att avgöra om valet av  
 åtgärder är det mest effektiva
En konsekvens av bristerna i plandokumenten är att det är svårt att avgöra 
om valet av åtgärder är det mest effektiva och det långsiktigt mest socialt, 
ekonomiskt och ekologiskt hållbara. Bristande motivering av prioriteringar 

45 RIKSREVISIONENLänsplanerna för regional transportinfrastruktur
och otillräckliga effektbedömningar försvårar sakliga jämförelser mellan 
olika nya alternativ. Det kan även hämma en omprövning av alternativ i takt 
med att förutsättningarna i samhället ändras. Detta kan i sin tur innebära 
att beslut fattas utifrån en föråldrad syn på vilka problem som ska lösas och 
vilken potential som kan tas till vara genom infrastrukturinvesteringar. 
5.3 Otydliga förutsättningar en orsak till bristerna
5.3.1 Länen har delvis andra utgångspunkter än direktiven 
Riksrevisionen bedömde 2004 att en anledning till att länen i vissa viktiga 
avseenden inte hade levt upp till de krav som ställdes i planeringsdirektiven 
var att länens utgångspunkter för att planera och prioritera delvis varit 
andra än direktivens. Länsföreträdare menade då att de har en god bild av 
tillståndet i länens transportsystem, vilka brister som finns och vilka åtgärder 
som krävs för att åtgärda dessa brister. Riksrevisionen bedömde då att det 
fanns mycket som talade för att direktiven snarare hade haft betydelse för 
hur argumentationen för åtgärderna utformats än för vilka åtgärder som 
egentligen hade prioriterats. 
 Riksrevisionens granskning av plandokumenten pekar denna gång 
på liknande brister. Det är svårt att se vad som har avgjort vilka åtgärder 
som har valts in i planen respektive prioriterats bort. Avsaknaden av tydligt 
redovisade avvägningar i planerna och att effektbedömningarna sällan är 
fullständiga, och inte beskriver negativa effekter eller målkonflikter, kan tyda 
på att direktiven fortfarande har större betydelse för hur argumentationen 
för åtgärderna utformas än för vilka åtgärder som egentligen prioriteras. Det 
kan därför fortfarande finnas skäl att anta att länens planering i vissa viktiga 
avseenden sker utifrån andra utgångspunkter än de som finns i direktiven.
5.3.2 Oklara och förändrade förutsättningar har försvårat länens arbete
En förutsättning för att kunna genomföra en bra åtgärdsplanering är att det 
finns en förutsägbarhet och konsekvens i processen. Länen pekar på att 
förutsättningarna har ändrats under processens gång och att det har varit 
svårt att få tydliga besked i centrala frågor för länens arbete. Enligt länen 
har det tagit kraft från den i tiden redan hårt pressade processen och sena 
ändringar har inte alltid kunnat beaktas. Ändrade förutsättningar riskerar 
att särskilt drabba län med mindre resurser där möjligheten att styra om 
eller göra om är begränsad. Kritiken riktas mot Vägverkets arbete och stöd, 
men även Vägverket har arbetat inom ramen för de förutsättningar som 
regeringen har givit för åtgärdsplaneringen. 

46RIKSREVISIONEN Länsplanerna för regional transportinfrastruktur
5.3.3 Regeringen har inte klarlagt den praktiska innebörden av ökat regionalt  
 inflytande i planprocessen 
Regeringen har styrt både mot ett ökat regionalt inflytande i planprocessen 
och mot att satsningarna ska vara samhällsekonomiskt lönsamma. Det som 
är regional ekonomiskt lönsamt eller regionalpolitiskt önskvärt behöver dock 
inte vara det samhällsekonomiskt mest lönsamma alternativet. Några län 
har i sina synpunkter till Riksrevisionen uttryckt en besvikelse över att det 
regionala inflytandet i planerings processen inte blivit så stort som de anser 
sig blivit utlovade inför åtgärdsplaneringen. Infrastrukturpropositionen 
och direktiven till det förberedande arbetet med systemanalyserna är 
tydligare med avsikten att öka det regionala inflytandet än vad direktiven 
till åtgärdsplaneringen är. När det råder en politisk enighet i länen om vilka 
objekt som ska prioriteras kan det anses som ett tydligt ställningstagande 
där avvägningar utifrån giltiga prioriterings grunder redan är gjorda. 
Ibland skiljer sig den politiska enigheten på regional nivå från de krav och 
förväntningar som finns från trafikverken och i nationella mål. Konflikten 
mellan ambitionen om ett ökat regionalt inflytande i planeringen och 
ambitionen att de samhällsekonomiskt mest lönsamma åtgärderna ska 
prioriteras blir här tydlig. 
 Det finns därmed en motsättning mellan en skarp styrning med direktiv 
som syftar till att ensa planförslagens innehåll och kvalitet i hela landet och 
viljan att utöka det regionala inflytandet. Länen har nog tagit sig ett större 
utrymme än vad som egentligen ges av direktiven. Med tanke på styrningen 
mot ett ökat regionalt inflytande kan detta samtidigt förefalla legitimt. 
Exempelvis har de flesta av de regionala aktörerna övergått från att vara 
statligt styrda länsstyrelser till att vara regionala organ med eget politiskt 
mandat. Hur denna konflikt eller motsättning i grundläggande synsätt ska 
påverka det praktiska arbetet med att ta fram länsplaner har regeringen inte 
hanterat, utan till stor del skjutit över på länen och trafikverken.
5.4 Regeringen har inte vidtagit tillräckliga åtgärder 
Regeringen har inte vidtagit tillräckliga åtgärder för att länen ska leva upp 
till de krav som ställts. Regeringen meddelade i budgetpropositionen 2005 
att regeringens bedömning och åtgärder, med anledning av iakttagelserna 
i Riksrevisionens granskningsrapport, hade redovisats i samband med 
regeringens återrapportering av utfallet av åtgärdsplaneringen till riksdagen. 
Av återrapporteringen framgår att regeringen anser att Riksrevisionens 
granskning på ett värdefullt sätt identifierat brister i länens arbete med 
länsplanerna. Emellertid framgår det inte av återrapporteringen om 

47 RIKSREVISIONENLänsplanerna för regional transportinfrastruktur
regeringen hade vidtagit eller avsåg att vidta åtgärder med anledning av de 
brister som Riksrevisionen lyfte fram.
 Regeringen har inte heller ändrat länens direkta förutsättningar för 
att leva upp till ställda krav. Kraven som de uttrycks i direktiven är i stort 
desamma denna planomgång och inga större förändringar har gjorts i 
planprocessen. Resultatet av Riksrevisionens granskning av länsplanerna 
denna planomgång indikerar att flertalet av de problem och brister som 
lyftes fram 2004 fortfarande kvarstår. 
5.5 Rekommendationer
Riksrevisionens granskning visar att det finns brister i hur länen beskriver 
effekter av planförslagen och hur de redovisar motiven för sina prioriteringar. 
Riksrevisionen menar att bristen på tydlighet och öppenhet gör det svårt 
att bedöma om det är de bästa och mest effektiva åtgärderna som föreslås. 
Regeringen har nu goda möjligheter att åstadkomma en förändring inom 
ramen för den förändring av planprocessen som aviserats. 
 Politiska avvägningar som görs regionalt kan innebära att åtgärder 
som inte är samhällsekonomiskt lönsamma eller som inte tydligt bidrar till 
nationella mål prioriteras. Det kan vara fullt legitimt att regionerna föreslår 
sådana åtgärder, givet att de avvägningar och motiv som har legat till 
grund för prioriteringen redovisas tydligt. Först då är det möjligt för remissinstanser, allmänhet och slutligen regeringen att ta ställning till om de motiv 
som redovisas är starka nog för att avvika från kraven på samhällsekonomisk 
lönsamhet och de transportpolitiska målen.
• Regeringen bör tillse att planering och prioritering av  
 infrastrukturåtgärder baseras på tydliga och fullständiga    
 effektbedömningar för enskilda objekt och för planförslagen som helhet.
• Regeringen bör inför kommande planarbete betona vikten av att  
 planupprättarna redovisar sina prioriteringar och tydliggör de  
 målkonflikter som kan uppstå i avvägningen mellan nationella och  
 regionala mål. 

48RIKSREVISIONEN Länsplanerna för regional transportinfrastruktur

49 RIKSREVISIONENLänsplanerna för regional transportinfrastruktur
Bilaga 1 – Transportpolitikens mål och den  
  ekonomiska ramen för     
  planeringen
 Transportpolitikens mål och principer
I mars 2009 kom regeringens proposition24 ”Mål för framtidens resor och 
transporter” som föreslog en ny struktur för de transportpolitiska målen. I 
propositionen skriver regeringen att de transportpolitiska principerna även 
i framtiden kommer att vara den viktigaste utgångspunkten för regeringens 
åtgärder och val av styrmedel inom transportområdet. De viktigaste medlen 
inom transportområdet är infrastrukturplanering, organisering och styrning 
av myndigheter, lagstiftning och regelgivning samt ekonomiska styrmedel. 
Av propositionen framgår att regeringen gör bedömningen att de åtgärder 
som genomförs i transportinfrastrukturen bidrar till att de transportpolitiska 
målen uppfylls.25
 De transportpolitiska målen består av ett övergripande mål som är 
nedbrutet i ett funktionsmål om tillgänglighet samt i ett hänsynsmål om 
säkerhet, miljö och hälsa. 
 Övergripande mål
Det övergripande målet för transportpolitiken är att säkerställa en 
samhällsekonomiskt effektiv och långsiktigt hållbar transportförsörjning för 
medborgarna och näringslivet i hela landet.
24 Prop. 2008/09:93 Mål för framtidens resor och transporter.
25 Prop. 2008/09:93 Mål för framtidens resor och transporter, s. 59-60.

50RIKSREVISIONEN Länsplanerna för regional transportinfrastruktur
 Funktionsmålet för tillgänglighet
Transportsystemets utformning, funktion och användning ska medverka 
till att ge alla en grundläggande tillgänglighet med god kvalitet och 
användbarhet samt bidra till utvecklingskraft i hela landet. Transportsystemet 
ska vara jämställt, det vill säga likvärdigt svara mot kvinnors respektive mäns 
transportbehov.
Preciseringar för funktionsmålet:
• Medborgarnas resor förbättras genom ökad tillgänglighet, trygghet och  
 bekvämlighet.
• Kvaliteten för näringslivets transporter förbättras och stärker den  
 internationella konkurrenskraften.
• Tillgängligheten förbättras inom och mellan regioner samt mellan  
 Sverige och andra länder.
• Arbetsformerna, genomförandet och resultatet av transportpolitiken  
 medverkar till ett jämställt samhälle.
• Transportsystemet utformas så att det är användbart för personer med  
 funktionsnedsättning.
• Barns möjligheter att själva på ett säkert sätt använda transportsystemet  
 och vistas i trafikmiljöer ökar.
• Förutsättningarna för att välja kollektivtrafik, gång och cykel förbättras.
 Hänsynsmålet – säkerhet, miljö och hälsa
Transportsystemets utformning, funktion och användning ska 
anpassas så att ingen ska dödas eller skadas allvarligt samt bidra till att 
miljökvalitetsmålen uppnås och till ökad hälsa.
Preciseringar för hänsynsmålet miljö och hälsa:
• Antalet omkomna inom vägtransport området halveras och antalet  
 allvarligt skadade minskas med en fjärdedel mellan 2007 och 2020. 
• Antalet omkomna inom yrkessjöfarten och fritidsbåtstrafiken minskar  
 fortlöpande och antalet allvarligt skadade halveras mellan 2007 och  
 2020. 
• Antalet omkomna och allvarligt skadade inom järnvägstransport området  
 och luftfartsområdet minskar fortlöpande. 
• Transportsektorn bidrar till att miljökvalitetsmålet Begränsad  
 klimatpåverkan nås genom en stegvis ökad energieffektivitet i  
 transportsystemet och ett brutet fossilberoende.
•  Transportsektorn bidrar till att övriga miljökvalitetsmål nås och  
 till minskad ohälsa. Prioritet ges till de miljöpolitiska delmål där  
 transportsystemets utveckling är av stor betydelse för möjligheterna att  
 nå uppsatta mål.

51 RIKSREVISIONENLänsplanerna för regional transportinfrastruktur
 Transportpolitiska principer
De transportpolitiska principerna bör vara vägledande när styrmedel ska 
väljas och ekonomiska medel prioriteras och anslås:
• Kunderna ska ges stor valfrihet att bestämma hur de vill resa och hur en  
 transport ska utföras.
• Beslut om transportproduktion bör ske i decentraliserade former.
• Samverkan inom eller mellan olika trafikslag ska främjas.
• Konkurrensen mellan olika trafikutövare och transportalternativ ska  
 främjas.
• Trafikens samhällsekonomiska kostnader ska vara en utgångspunkt när  
 transportpolitiska styrmedel utformas.
 Den ekonomiska ramen för infrastrukturplaneringen 
Utifrån förslagen i infrastrukturpropositionen (2008/09:35) har riksdagen 
beslutat att den statliga planeringsramen för transportinfrastruktur totalt 
ska omfatta 417 miljarder kronor under perioden 2010–2021. Riksdagen 
har också beslutat att 217 miljarder kronor av dessa medel ska användas 
till utveckling av transportsystemet. Resterande medel är avsatta för 
drift och underhåll i befintlig transportinfrastruktur. En nyhet i denna 
infrastrukturproposition är att riksdagen inte har tagit ställning till hur 
mycket av medlen till utveckling av transportsystemet som ska fördelas till 
den nationella planen och hur mycket som ska fördelas till länsplanerna. 
Detta innebär att regeringen fritt kan besluta hur mycket som ska fördelas 
till den nationella planen respektive länsplanerna i denna planomgång. Det 
finns alltså en konkurrens om de statliga pengarna mellan den regionala och 
nationella nivån liksom mellan regionerna.
 Fördelning till länen
I direktivet till länsplaneringen har regeringen fördelat en preliminär ram om 
33,1 miljarder kronor till länen. Regeringen förklarar inte närmare i besluten 
hur den totala ramen eller respektive läns ram har beräknats. Skillnader i 
fördelning mellan länen är svår att koppla till någon tydlig enskild variabel. 
Exempelvis visar en fördelning per invånare att det län som fått mest per 
invånare tilldelas en preliminär ram på 4 640 kronor/invånare, och det län 
som får minst medel tilldelas 2 860 kronor/invånare. En tjänsteman på 
Näringsdepartementet svarar att fördelningen av den preliminära ramen till 
länen har slutligt beretts efter en politisk diskussion. Som underlag till den 
politiska diskussionen har bland annat underlag från Vägverket avseende 
vägtrafikarbetet i länen och underlag om befolkningsfördelning i landet 
använts. 

52RIKSREVISIONEN Länsplanerna för regional transportinfrastruktur

53 RIKSREVISIONENLänsplanerna för regional transportinfrastruktur
Bilaga 2 – Vägledning för bedömning
I nedanstående tabell visas den mall som vi har tagit fram för att granska 
plandokumenten på ett jämförbart sätt. 
Utvalda krav ur regeringens direktiv som 
granskats – vad direktiven säger att länen 
ska göra
Riksrevisionens vägledning för bedömning 
av planerna
Planeringsram (mnkr).  
Anges för varje län i direktivet. 
Ange belopp.
Grundläggande krav 
Redovisa plannivåer +/- 25 %. Har man redovisat alla nivåer ja/nej?  
Kommentera eventuell otydlighet.
Samlad effektbedömning
Ta fram en samlad effektbedömning för 
planen. 
Beskriva effekter i förhållande 
till transportpolitiska mål & 
fördelningseffekter.
Har en samlad effektbedömning av 
planen gjorts ja/nej? Finns ett samlat 
svar för planen som helhet inkl. 
bedömning mot transportpolitiska mål 
och fördelningseffekter? Kommentera 
hur användbar effektbedömningen är för 
att man ska kunna förstå effekterna av 
planförslaget, såväl positiva som negativa. 
Kommentera om man har hanterat 
påverkan på målen och fördelningseffekter.
Ta fram samlade effektbedömningar för 
åtgärderna.
Har en samlad effektbedömning av 
åtgärden gjorts ja/nej? Kommentera hur 
användbar effektbedömningen är för 
att man ska kunna förstå effekterna av 
åtgärden, såväl positiva som negativa. 
Ta fram samhällsekonomisk bedömning 
och kvot för åtgärder.
Har samhällsekonomiska bedömningar 
gjorts, anges åtgärdernas lönsamhet 
ja/nej? Anges bara NNK eller total 
samhällsekonomisk bedömning? 
Beskriva effekter i förhållande till de 
transportpolitiska målen.
Beskrivs åtgärdernas påverkan på målen 
ja/nej? Kommentera hur användbar 
målanalysen är för att man ska kunna 
förstå effekterna av åtgärden såväl positiva 
som negativa. 
Ange fördelningseffekter av objekt. Beskrivs fördelningseffekter av åtgärden? 
Kommentera hur användbar beskrivningen 
är för att man ska kunna förstå effekterna 
av åtgärden såväl positiva som negativa. 

54RIKSREVISIONEN Länsplanerna för regional transportinfrastruktur
Urval
Inbördes prioritetsordning av åtgärderna 
ska framgå.
Finns det en lista med tydlig rangordning 
av de namngivna objekten ja/nej?
Motivera prioriteringar. Motiveras det varför åtgärderna har 
fått sin rangordning i planen ja/nej? 
Går det att förstå varför ett objekt har 
prioriterats före de övriga och före dem 
som har valts bort helt? Förstår man 
hur samhällsekonomisk lönsamhet har 
påverkat bedömningen av åtgärden och 
dess prioritering i planen? Det räcker inte 
att positiva effekter av åtgärderna räknas 
upp. Det måste finnas en förklaring till 
varför dessa effekter gör att åtgärden 
tillmäts ett högre värde än övriga objekt. 
Visa vilka förslag till åtgärder som 
förkastats.
Ja eller nej, redovisas åtgärder som har 
valts bort och varför de har valts bort?
Planeringsprinciper
Bör analyseras enligt fyrstegsprincipen. Anges det att man arbetat enligt 
fyrstegsprincipen, eller går det att förstå 
ändå genom valet av åtgärder och 
hur de redovisas ja/nej? Kommentera 
ifall det står att fyrstegsprincipen har 
tillämpats men om det inte går att utläsa 
i valet av åtgärder och motiveringen av 
prioriteringar (om sådan finns).
Uppdraget är att göra en 
trafikslagsövergripande plan.
Är planen trafikslagsövergripande. T.ex. 
behandlas alla trafikslag på ett seriöst sätt, 
visar valet av åtgärder att man tar hänsyn 
till hur trafikslagen kan samverka? Ja/nej?
Det förutsätts att länen i sina prioriteringar 
utgår från ett länsöverskridande perspektiv.
Motiverar man valet av åtgärder utifrån 
ett större regionalt perspektiv? Redovisas 
t.ex. kopplingar till stråk och målpunkter 
utanför det egna länet? Ja/nej?
Medfinansiering ska prövas. Finns inslag av medfinansiering ja/nej, 
och i så fall vilken typ av medfinansiering? 
Riksrevisionens kriterium från 2004
Målkonflikter Beskrivs eventuella målkonflikter ja/nej? 
Hur har man i så fall hanterat dem i valet 
av åtgärder? 

55 RIKSREVISIONENLänsplanerna för regional transportinfrastruktur
Bilaga 3 –  Brev till länen med frågor om   
  arbetet med länstransportplaner 
Riksrevisionen granskade under 2003 länens arbete med förra 
planomgångens länsplaner för regional infrastruktur. Granskningen 
resulterade i rapporten Länsplanerna för regional infrastruktur (RIR 2004:1). 
Riksrevisor Eva Lindström har nu beslutat att Riksrevisionen under hösten 
2009 ska genomföra en kort uppföljning utifrån iakttagelserna från tidigare 
granskning. Anledningen till att vår granskning påbörjas innan de slutgiltiga 
planförslagen är klara, är att vi kan se en nytta med om våra slutsatser finns 
tillgängliga inför regeringens beslut i början av 2010. 
 Som en del i uppföljningen är vi angelägna om att ta del av synpunkter 
från dig som arbetar med att ta fram planförslagen i denna omgång. Vi 
har ställt samman fyra frågor som vi bedömer är av stor betydelse för 
fullständigheten i våra slutsatser. Utöver detta baseras uppföljningen 
huvudsakligen på att vi tar del av plandokumenten i såväl remissversion som 
slutgiltig version och granskar dem mot regeringens direktiv.
 Vår uppföljande granskning genomförs på kort tid men det är viktigt 
att vi kan ta del av era synpunkter. Vi är också medvetna om att ni just är i 
en intensiv fas i färdigställandet av planförslagen men hoppas att ni ändå 
har möjlighet att bidra för att vi ska få en så korrekt bild av planarbetet som 
möjligt. De frågor vi vill ha besvarade beskrivs i slutet av detta brev. 
Skicka svaren senast den 15 oktober till  
mattias.pettersson@riksrevisionen.se eller till  
Mattias Pettersson, Riksrevisionen, 114 90 Stockholm. 
För frågor kontakta: 
Mattias Pettersson 08-5171 41 42 eller 
Helena Braun Thörn 08-5171 42 02
På nästa sida följer en kort bakgrundsbeskrivning med sammanfattade 
slutsatser från den tidigare granskningen.
mailto:mattias.pettersson@riksrevisionen.se

56RIKSREVISIONEN Länsplanerna för regional transportinfrastruktur
 Bakgrunden i tidigare granskning
Riksrevisionen granskade under förra planperioden länens arbete med 
länsplanerna. Syftet med granskningen var att bedöma om statsmakternas 
direktiv för planering hade följts och att identifiera förklaringar till eventuella 
avvikelser från direktiven. Samtliga läns planförslag granskades mot 
kraven i regeringens direktiv. Länen fick sedan möjligheten att ge sin 
syn på planprocessen genom telefonintervjuer och ett antal fallstudier. 
Riksrevisionens slutsatser var att länens planering i vissa viktiga avseenden 
skett från andra utgångspunkter än direktivens och att direktiven i vissa 
avseenden inte varit tillräckligt tydliga. 
 Granskning mot regeringens direktiv
Riksrevisionen gjorde ett antal iakttagelser i samband med att planförslagen 
granskades mot regeringens direktiv. Den övergripande bedömningen 
var att länsplanerna inte i någon större utsträckning hade uppenbara 
avvikelser från direktiven. Det fanns dock några områden där det utifrån 
plandokumenten fanns grund att anta att direktiven inte följts. Hanteringen 
av fyrstegsprincipen och hur samhällsekonomisk lönsamhet varit 
vägledande för prioriteringar var två områden där det ansågs oklart. När 
det gällde grund för prioritering av åtgärder bedömde Riksrevisionen att 
det i flertalet plandokument var svårt att se vad som avgjort vilka åtgärder 
som valts in i planen respektive prioriterats bort. I majoriteten av planerna 
redovisas övergripande prioriteringsgrunder utan att konsekvenserna av 
fördelningen av medel mellan de olika åtgärdskategorierna berördes. Det 
var även Riksrevisionens bedömning att få län operationaliserade sina 
prioriteringsprinciper på ett sådant sätt att det för en utomstående faktiskt 
skulle gå att se hur valen mellan olika åtgärder hade gjorts.
 Hur såg länen på regeringens direktiv och på processen?
Länens reaktioner på direktiven beskrevs som blandade. Länen ansåg att 
direktiven kom sent och att tiden för att upprätta planerna därför blivit 
knapp. Vidare fanns det en kritik mot betoningen av samhällsekonomisk 
lönsamhet eftersom det inte tillräckligt väl ansågs fånga in regionala 
utvecklingseffekter. Det beskrevs som att det kan ha funnits svårigheter med 
att hantera direktivens olika delar i förhållande till varandra.
 Länen lämnade även synpunkter på den regionala planeringen och 
infrastrukturplaneringen som helhet. Det fanns ett stort missnöje med 
hur tilldelningen av de ursprungliga ramarna gått till. Det fanns även 

57 RIKSREVISIONENLänsplanerna för regional transportinfrastruktur
en misstro mot statsmakterna om huruvida de ramar som beslutas 
av regeringen kommer att uppfyllas i praktiken när det gäller faktisk 
medelstilldelning. Frågor angående planeringsansvarets fördelning mellan 
regional och nationell nivå lyftes också. Flera län menade att det finns 
en inbyggd motsättning mellan att öka det regionala engagemanget i 
infrastrukturplaneringen och de enligt deras uppfattning mycket strikta 
direktiven. Direktiven ansågs innebära en toppstyrning av en beslutsprocess 
som enligt länen ska vara regional. 
 Frågor:
 Hur ser ni på regeringens planeringsdirektiv?
Vi är intresserade av hur länen ser på regeringens planeringsdirektiv i denna 
omgång. I den tidigare granskningen var länen kritiska till om regeringen 
genom planeringsdirektiven gav förutsättningar till en bra planprocess. 
Är iakttagelserna från 2003 fortfarande giltiga eller har förutsättningarna 
förändrats? Har nya problem tillkommit?
 Vad har styrt prioriteringarna?
Riksrevisionens granskning 2003 påpekade att prioriteringsgrunderna i den 
omgångens länsplaner i många fall var oklara. Direktiven i den pågående 
plan omgången ställer krav på att prioriteringarna ska motiveras. Regeringen 
skriver i infrastrukturpropositionen att de organ som upprättar planerna har 
ett ansvar för att göra tydliga och begripliga prioriteringar så att aktiva och 
engagerade medborgare och företag på ett enkelt sätt ska kunna ta del av 
vilka prioriteringar som till slut gjordes och varför. 
 Efter en första översiktlig genomgång av denna omgångs 
remissversioner av länsplanerna så är vår bild att det även denna gång ofta 
kan vara svårt att förstå varför en åtgärd har prioriterats framför en annan. 
Ofta, men inte alltid, beskrivs förväntade effekter av åtgärden, men inte om 
dessa effekter är sådana att de gör en åtgärd mer motiverad än en annan. 
Det är långt ifrån alltid som förkastade åtgärder redovisas. 
 Vi anar att det finns en svårighet i att uttrycka motiven till de 
prioriteringar som görs. Vari ligger denna svårighet? Vilka av de faktorer 
som har påverkat prioriteringarna skulle gå att uttrycka på ett tydligare sätt 
i planförslagen (och är det något som planeras till slutversionen) och vilka 
faktorer är svårare att beskriva på ett bra sätt?

58RIKSREVISIONEN Länsplanerna för regional transportinfrastruktur
 Skillnad mellan remiss och slutlig version?
Kommer slutversionen att skilja sig från remissversionen? På vilket sätt och i 
vilken omfattning?
 Erfarenheter från planomgången?
Är det något speciellt som fungerat bra respektive dåligt? Vad är bättre 
respektive sämre sedan förra gången?

59 RIKSREVISIONENLänsplanerna för regional transportinfrastruktur

