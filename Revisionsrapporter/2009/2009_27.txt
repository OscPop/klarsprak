






















RiR 2009:27
Kriminalvårdens arbete 
med att förebygga  
återfall i brott
Verkställighetsplanering och samverkan  
inför de intagnas frigivning 

ISBN 978 91 7086 200 1
RiR 2009:27
Tryck: Riksdagstryckeriet, Stockholm 2009

Till regeringen Datum: 2009-12-10
Dnr: 31-2008-0828
Kriminalvårdens arbete med att förebygga  
återfall i brott
Verkställighetsplanering och samverkan inför de intagnas frigivning
Riksrevisionen har granskat Kriminalvårdens verkställighetsplanering och 
samverkan inför de intagnas frigivning. Resultatet av granskningen redovisas 
i denna granskningsrapport.
 Företrädare för Regeringskansliet, Kriminalvården och 
Arbetsförmedlingen har fått tillfälle att faktagranska och i övrigt lämna 
synpunkter på utkast till rapport.
 Rapporten överlämnas till regeringen i enlighet med 9 § lagen 
(2002:1022) om revision av statlig verksamhet m.m. Rapporten överlämnas 
samtidigt till Riksrevisionens styrelse.
 Rapporten innehåller slutsatser och rekommendationer som avser 
Kriminalvården och Arbetsförmedlingen. Riksrevisionen kommer att följa 
upp granskningen.
 Riksrevisor Eva Lindström har beslutat i detta ärende. Revisionsledare 
Åsa von Sydow har varit föredragande. Programansvarig Tina J Nilsson, 
revisionsdirektör Johan van Eijsbergen, revisor Simon Olsson och 
revisionsledare Christina Sundelöf har medverkat vid den slutliga 
handläggningen. 
Eva Lindström Åsa von Sydow
För kännedom:
Kriminalvården
Arbetsförmedlingen


Innehåll
Sammanfattning 7
1 Granskningens bakgrund och inriktning 17 
1.1 Motiv för granskningen 18 
1.2 Syfte och avgränsning 19 
1.3 Bedömningsgrunder 20 
1.4 Metod 21 
1.5 Rapportens disposition 23
2 Kriminalvårdens uppdrag 25 
2.1 Kriminalvårdens dubbla uppdrag 25 
2.2 Ekonomiska förutsättningar 25 
2.3 Organisation 26 
2.4 Styrning och ledning 27 
2.5 Den operativa verksamheten 27 
2.6 Kriminalvårdens klienter 30 
2.7 Ekonomiska konsekvenser för samhället 34
3 Regeringens styrning och rapportering av  
 det återfallsförebyggande arbetet 37 
3.1 Regeringens mål, krav och prioriteringar för det återfallsförebyggande arbetet 37 
3.2 Regeringens styrning av verkställighetsplaneringen 39 
3.3 Regeringens styrning av samverkan 40 
3.4 Regeringens rapportering till riksdagen 46 
3.5 Sammanfattande iakttagelser 48
4 Verkställighetsplanering 51 
4.1 Styrningen av verkställighetsplaneringen 51 
4.2 Vikten av en verkställighetsplanering 53 
4.3 Upprättande, fastställande och omprövning av planer 56 
4.4 Innehållet i planerna 60 
4.5 Frivårdens ansvar att samordna planeringen 63 
4.6 Dokumentationen i planerna 66 
4.7 Uppföljning 68 
4.8 Personalens förutsättningar 72 
4.9 Sammanfattande iakttagelser 76
forts. nästa sida

5 Samverkan för Kriminalvårdens klienter 79 
5.1 Förutsättningar för samverkan 79 
5.2 Kriminalvårdens kontakter inför klientens frigivning 83 
5.3 Hinder i samverkan för Kriminalvårdens klienter 85 
5.4 Samverkan med Arbetsförmedlingen 89 
5.5 Uppföljning av samverkan 93 
5.6 Sammanfattande iakttagelser 94
6 Slutsatser och rekommendationer 97 
6.1 Regeringens styrning av det återfallsförebyggande arbetet 97 
6.2 Bristerna i verkställighetsplaneringens kvalitet påverkar effektiviteten i  
 Kriminalvårdens arbete 98 
6.3 Samverkan är inte enhetligt strukturerad och förutsägbar 103 
6.4 Konsekvenser för Kriminalvårdens klienter 105 
6.5 Rekommendationer 106
Referenser 109 
Ordlista 117
Bilaga 1 Bedömningsgrunder 119 
Bilaga 2 Ansvarsfördelning vid samverkan 123 
Bilaga 3 Metodbilaga 125 
Bilaga 4 Sammanfattning av konsultrapport 131

7 RIKSREVISIONENKriminalvårdens arbete med att förebygga återfall i brott
 Sammanfattning
Riksrevisionen har granskat Kriminalvårdens planering av de intagnas 
verkställighet samt samverkan mellan ansvariga myndigheter inför 
frigivningen. Riksrevisionens övergripande slutsats är att Kriminalvården 
inte lever upp till de krav som ställs på klienternas verkställighetsplanering. 
Det finns brister både i kvaliteten, dokumentationen och uppföljningen av 
planeringen. Samverkan inför klienternas frigivning genomförs på ett sådant 
sätt att klienter inte får samma möjligheter till stöd i alla delar av landet. 
Sammantaget bedömer Riksrevisionen att de insatser som regeringen och 
ansvariga myndigheter gjort för verkställighetsplanering och samverkan inte 
är tillräckliga. 
 Motiv för granskning
Verkställighetsplanering är ett viktigt instrument för Kriminalvården i arbetet 
med att minska risken för att klienter återfaller i brott. Riksrevisionens 
årliga revision har tidigare påpekat att verkställighetsplaner inte upprättas i 
tillräcklig omfattning och att kvaliteten i planerna brister. Även riksdagen och 
regeringen har uttalat sig om vikten av att höja kvaliteten i planerna. 
 Tiden direkt efter frigivning är avgörande för att klienten inte ska återfalla 
i brott. Det är först om Kriminalvårdens insatser kompletteras och fullföljs av 
andra aktörer som klienterna ges förutsättningar för ett liv utan kriminalitet. 
Ett effektivt återfallsförebyggande arbete förutsätter därmed att det finns 
en nära och effektiv samverkan mellan Kriminalvården och övriga berörda 
myndigheter och organisationer i samhället. En ofullständig planering eller 
bristande samverkan kan motverka klientens rehabilitering. 
 År 2008 dömdes knappt 10 000 personer till att avtjäna ett straff i 
svensk anstalt.1 Av dessa beräknas cirka 40 procent återfalla i brott inom 
tre år.2 Detta innebär stora kostnader för samhället. Varje återfall som kan 
förhindras innebär således en vinst både för individen och samhället. 
1 Brå (2009) Tabell 5.16. Personer dömda till fängelse som intagits i anstalt efter huvudbrott, ålder  
 och kön, år 2008.
2 Kriminalvården (2008) Kriminalvårdens redovisning om återfall – Uppföljning t.o.m. 2006.  
 40 procent återfall i brott inom tre år avser ny dom med anstaltspåföljd. Motsvarande siffra för  
 alla påföljder är 50 procent.

8RIKSREVISIONEN Kriminalvårdens arbete med att förebygga återfall i brott
 Granskningens syfte och avgränsning
Syftet är att granska två viktiga förutsättningar för ett effektivt 
återfallsförebyggande arbete: Kriminalvårdens verkställighetsplanering och 
samverkan inför klientens frigivning. Riksrevisionen har granskat planering 
och samverkan inför frigivning för klienter med anstaltspåföljd. Vi har 
däremot inte granskat verkställighetsplanering och samverkan för klienter 
med frivårdspåföljd. 
 I granskningen undersöks bland annat hur verkställighetsplaneringen 
genomförs i praktiken, hur den samordnas, styrs och följs upp samt 
förutsättningarna för personalen att arbeta med planering. I granskningen 
utvärderas däremot inte resultatet av planeringen, det vill säga vilka 
insatser klienten faktiskt får och vilka effekter det får för klienten och 
på återfallsfrekvensen. Vi har inte heller utvärderat de insatser som 
klienten får ta del av som exempelvis brotts- och missbruksprogram eller 
arbetsmarknadsutbildning. 
 Riksrevisionen har utöver Kriminalvården och regeringen även 
granskat Arbetsförmedlingen i dess egenskap av samverkanspartner 
till Kriminalvården. Då även kommuner och landsting är centrala 
samverkansaktörer för Kriminalvården har Riksrevisionen samlat information 
från dessa, även om de inte är granskningsobjekt. 
 Riksrevisionens slutsatser
 Regeringens styrning av samverkan är inte tillräcklig
Riksrevisionen bedömer att regeringen i stort sett har ställt tydliga krav på 
Kriminalvårdens verkställighetsplanering i myndighetens instruktioner och 
regleringsbrev. 
 Regeringen ger i budgetpropositionerna sin syn på hur samverkan 
för Kriminalvårdens klienter bör fungera. Detta återspeglas dock inte i 
regeringens styrning av Arbetsförmedlingen och inte heller i lagstiftningen 
för kommuner och landsting. Däremot läggs ett särskilt ansvar på 
Kriminalvården att samverka med dessa aktörer.
 Omfattningen av den samverkan för Kriminalvårdens klienter som sker 
i dag redovisas eller kommenteras inte i budgetpropositionerna. Därmed 
framgår inte hur olika genomförda insatser har påverkat samverkan i stort. 
Det saknas i dag en samlad bild av hur samverkan för Kriminalvårdens 
klienter fungerar i praktiken som underlag för styrning på området. 
 Riksrevisionen bedömer att samverkan kräver särskild styrning eftersom 
den bygger på att enskilda aktörer med ofta skilda uppdrag ska göra 

9 RIKSREVISIONENKriminalvårdens arbete med att förebygga återfall i brott
prioriteringar som kompletterar varandra eller måste samordnas. Frånvaron 
av tydliga krav från regeringen på övriga aktörers ansvar har medfört att 
samverkan i praktiken utvecklats olika. Detta får konsekvensen att klienterna 
riskerar att behandlas olika beroende på vilken kommun de tillhör. 
 Verkställighetsplaneringens kvalitet brister
 Alla klienter får inte en plan
Riksrevisionen kan konstatera att alla klienter inte har en verkställighetsplan, 
trots att detta är ett lagkrav. I Riksrevisionens aktgranskning saknade 9 
procent av klienterna helt en verkställighetsplan. Avsaknad av en plan 
innebär att risk- och behovsbedömning eller insatser för att förebygga 
återfall i brott inte dokumenteras, vilket väsentligt försvårar möjligheten till 
uppföljning av klientens verkställighet.
 Kriminalvården lever inte heller upp till kraven i föreskriften om 
verkställighetsplanering. Riksrevisionens aktgranskning visar att hälften 
av planerna inte fastställs i tid, att var fjärde plan inte revideras i den 
omfattning som den ska och att de i hälften av fallen inte fastställs inför 
frigivningen. 
 Riksrevisionen bedömer att Kriminalvårdens återrapportering till 
regeringen om andel upprättade planer inte ger en rättvisande bild av 
hur det ser ut för det totala antalet klienter. Kvaliteten i underlagen för 
redovisning kan också ifrågasättas. 
 Brister i planeringens olika steg 
Kriminalvårdens verkställighetsplanering genomförs i ett antal olika steg. 
Granskningen visar att det finns kvalitetsbrister både i planeringens olika 
steg och i den röda tråden. 
 Kriminalvården bedömer bland annat risken för att klienten återfaller 
i brott och risken för att klienten missköter sig under verkställigheten. 
I granskningen konstateras att riskbedömningarna är ofullständiga. 
Riksrevisionen ser allvarligt på detta eftersom riskbedömningarna 
bland annat ligger till grund för prioritering av klienter och planering av 
insatser. Vidare saknas målformuleringar i 38 procent av fallen. Genom 
målen konkretiseras klientens behov och önskvärt resultat. Avsaknaden 
av mål försvårar kontaktmannens arbete med klienten och påverkar 
vidare möjligheten till uppföljning. I granskningen konstateras brister i 
uppföljningen som bland annat innebär att resultatet av klientens insats 
går förlorad. Detta påverkar i sin tur möjligheten till kunskapsöverföring när 
klienten byter anstalt och kontaktman. 

10RIKSREVISIONEN Kriminalvårdens arbete med att förebygga återfall i brott
 Den uppföljning som görs av klientens plan är bristfällig. Detta riskerar 
att påverka möjligheten till forskning om vilka insatser som är mest effektiva 
och därmed utvecklingen av det återfallsförebyggande arbetet.
 För att säkerställa en planering av god kvalitet där klienten får rätt insats 
i rätt tid bör, enligt Riksrevisionen, planerna vara logiskt sammanhängande 
där val av insatser görs utifrån en risk- och behovsbedömning och uppsatta 
mål. Av intervjuer med personal och chefer i den operativa verksamheten 
framkommer dock att det återkommande saknas en röd tråd mellan 
planeringens olika steg. Kopplingen mellan de behov, mål och insatser som 
anges framkommer inte alltid. 
 Vidare framgår det sällan vem som dokumenterat informationen i 
planen och när det skedde. Detta påverkar tillförlitligheten i den information 
som finns i planen. Därmed finns en risk att det fattas felaktiga beslut 
om exempelvis insatser och utslussningsåtgärder eftersom uppgifter i 
verkställighetsplanen utgör en del i beslutsunderlaget. 
 Verkställighetsplaneringen bedrivs inte effektivt
Riksrevisionen anser att kvalitetsbristerna i verkställighetsplaneringen är 
så pass omfattande att det påverkar Kriminalvårdens möjlighet att bedriva 
en effektiv verksamhet. Det påverkar också förutsättningarna att minska 
återfallen i brott.
 Kvalitetsbristerna i planeringen samt den bristande tillförlitligheten i 
informationen i planerna innebär att det inte är ovanligt att planeringen görs 
om från början när en klient får en ny kontaktman.
 Riksrevisionen kan vidare konstatera att frivårdens ansvar för att internt 
samordna verkställighetsplaneringen i praktiken inte fungerar fullt ut. En 
förklaring till detta som lyfts fram är kulturella skillnader mellan anstalt 
och frivård. Bristerna i samordningsansvaret påverkar både möjligheten 
att arbeta effektivt internt och samverka med andra aktörer. Kompetens, 
kunskap och kontakter som finns inom de olika verksamhetsgrenarna 
utnyttjas inte maximalt och planering kan pågå på två ställen samtidigt.
 Orsaker till bristerna
Riksrevisionen anser att huvudorsaken till bristerna är att Kriminalvårdens 
ledning inte varit tillräckligt tydlig i sin styrning. Riksrevisionen bedömer att 
de utbildningsinsatser som personalen fått i verkställighetsplanering inte 
varit tillräckliga. Det finns därmed ett behov av att se över vilken kompetens 
som krävs för planeringen samt hur denna ska säkerställas. Frågan är om 
det i praktiken är rimligt att alla kriminalvårdare ska vara kontaktmän med 
ansvar för verkställighetsplanering. Föreskrifter och allmänna råd har vidare 
inte gett personalen tillräcklig vägledning i det dagliga arbetet. Ledningen 

11 RIKSREVISIONENKriminalvårdens arbete med att förebygga återfall i brott
har inte tydliggjort vad som är en planering av god kvalitet och vad 
frivårdens samordningsansvar innebär. 
 Den förstärkta organisation som syftar till att stödja verksamheten 
och förstärka verkställighetsplaneringens kvalitet har inte varit tillräcklig. 
Den förstärkta organisationen är inte permanentad utan kvarstår så länge 
Kriminalvården anser att behov finns. Mot bakgrund av de brister som 
framkommit under granskningen menar Riksrevisionen att det är viktigt att 
Kriminalvården prioriterar fortsatt stöd för verkställighetsplaneringen. 
 IT-stödet är enligt Riksrevisionen inte utformat på ett sådant sätt 
att det fullt ut stödjer verkställighetsplaneringen. Det saknas en logisk 
sammanhållning av olika delar, vilket försämrar kvaliteten i planen och 
försvårar möjligheten att följa upp insatserna. Den bristande samordningen 
med myndighetens övriga system leder också till minskad effektivitet.
 En samlad uppföljning av myndighetens arbete med 
verkställighetsplaneringen är ett viktigt underlag för ledningens 
styrning. Riksrevisionens granskning visar på brister i Kriminalvårdens 
uppföljning av verkställighetsplaneringen. De årliga granskningarna och 
uppföljningen av frivårdens samordningsansvar har inte genomförts på 
ett sätt som säkerställt god kvalitet. En utgångspunkt för att förbättra det 
återfallsförebyggande arbetet borde enligt Riksrevisionen vara klienternas 
verkställighetsplaner och uppföljningen av dessa. I dag utnyttjas inte denna 
möjlighet tillräckligt.
 Samverkan saknar strukturer 
 Kriminalvården tar inte kontakt i god tid
Granskningen visar att det i 39 procent av de granskade planerna inte 
framgår att några externa kontakter tagits inför klientens frigivning. Enligt 
intervjuerna med Kriminalvårdens samverkanspartners tas kontakter från 
Kriminalvårdens sida i alltför hög utsträckning för sent. Det förekommer 
också att anstalt och frivård tar separata kontakter med exempelvis klientens 
hemkommunen och föreslår olika insatser. 
 Verkställighetsplaneringen ska tydliggöra ansvarsfördelningen mellan 
Kriminalvården och andra aktörer. I granskningen har brister konstaterats i 
ansvarsfördelningen men också i frivårdens samordningsansvar. Bristerna 
i den interna samordningen gör att Kriminalvården inte framstår som en 
tydlig samverkanspart för andra aktörer, vilket försvårar samverkan.
 

12RIKSREVISIONEN Kriminalvårdens arbete med att förebygga återfall i brott
 Strukturer för samverkan saknas
Riksrevisionens granskning visar att det i stor utsträckning saknas strukturer 
för samverkan kring Kriminalvårdens klienter. Strukturer som underlättar och 
främjar samverkan krävs enligt Riksrevisionen för Kriminalvårdens klienter 
eftersom de är en grupp som kan ha svårt att bli prioriterade hos andra 
aktörer. Avsaknaden av samverkansstrukturer medför att samverkan i dag i 
hög grad är personberoende och sårbar. Det kan också innebära att klienter 
med liknande behov behandlas olika beroende på hur samverkan fungerar. 
 Krami, ITOK, Järntorgsmottagningen och RPÖV lyfts fram av 
Kriminalvården som exempel på lyckade samverkansprojekt . I dessa fall 
har Kriminalvården samlokaliserat sig med landsting, kommuner eller 
Arbetsförmedlingen för att bättre kunna möta klientens behov genom att 
samordna aktörernas insatser. Riksrevisionen kan dock konstatera att dessa 
exempel endast avser begränsade målgrupper på ett fåtal ställen i landet. 
 Arbetsförmedlingen ger olika stöd i landet
Kriminalvårdens samverkan med Arbetsförmedling är den som, enligt 
Kriminalvården, fungerar bäst i praktiken. Riksrevisionen kan dock 
konstatera att det finns omotiverade skillnader i Arbetsförmedlingens 
insatser i Kriminalvårdens sex regioner. Uppdraget är också olika prioriterat 
över landet. Vidare har Arbetsförmedlingen och frivården ännu inte slutit 
överenskommelser annat än i begränsad omfattning trots att behovet finns. 
 Orsaker till bristerna
Riksrevisionen anser att regeringen inte gjort tillräckligt för att 
underlätta samverkan för Kriminalvårdens klienter. Det handlar bland 
annat om reglering av kommuners och landstings ansvar att samverka 
med Kriminalvården. Den pågående utredningen av missbruks- och 
beroendevården3 har därför en viktig roll att fånga upp och utreda 
möjligheterna att förbättra förutsättningarna för samverkan.
 Kriminalvårdens ledning har inte varit tillräckligt tydlig i sin styrning 
av myndighetens samverkan med andra aktörer. Det saknas riktlinjer 
samtidigt som chefer och personal i den operativa verksamheten upplever 
att det är otydligt vad de förväntas göra. Kriminalvården följer vidare inte 
upp samverkan systematiskt, vilket gör att ledningen saknar överblick och 
underlag för sin styrning.
 
3 Dir. 2008:48.

13 RIKSREVISIONENKriminalvårdens arbete med att förebygga återfall i brott
 Varken Kriminalvården eller Arbetsförmedlingen har följt upp  
de lokala överenskommelserna mellan myndigheterna och har  
således ingen tillförlitlig överblick över hur samverkan fungerar. Den 
bristande uppföljningen är problematisk för myndigheternas styrning 
och återrapportering. Myndigheterna avser att börja följa upp både 
överenskommelserna och Krami.
 Konsekvenser för Kriminalvårdens klienter
För att planen ska kunna omsättas i praktiken måste den vara förankrad 
hos klienten eller åtminstone känd. Är klienten inte delaktig kan det påverka 
klientens motivation och mottaglighet för insatser. Granskningen visar att 
klientens delaktighet och motivation endast dokumenteras i begränsad 
omfattning.
 Avsaknad av samverkansstrukturer och den höga graden av 
personberoende i samverkan innebär en risk för att klienter med likartade 
förutsättningar inte behandlas lika och att klienten inte får de insatser som 
han eller hon behöver.
 Riksrevisionens bedömning är att de brister som konstaterats i 
granskningen påverkar klienternas möjlighet att få ändamålsenliga 
frigivnings- och utslussningsåtgärder i anslutning till frigivningen. 
I dag friges 45 procent av Kriminalvårdens klienter utan någon 
utslussningsåtgärd.4 Andelen klienter med utslussningsåtgärd måste enligt 
regeringen öka.5 
 Riksrevisionens granskning har visat på skillnader mellan olika grupper. 
Bland annat visar granskningen att var femte ung förstagångsdömd inte 
hade någon plan. 
 Bristerna i Kriminalvårdens verkställighetsplanering och samverkan 
med andra aktörer inför frigivningen riskerar att medföra att de insatser 
som klienten fått under tiden i anstalt inte möts upp av något stöd vid 
frigivning. En annan risk är att stöd inte kommer till stånd direkt i anslutning 
till frigivning. I båda dessa fall riskerar Kriminalvårdens insatser att bli 
verkningslösa och klienten återfalla i brott.
4 Kriminalvårdens årsredovisning 2008, s. 18.
5 Prop. 2009/10:1, utgiftsområde 4, s. 46.

14RIKSREVISIONEN Kriminalvårdens arbete med att förebygga återfall i brott
 Riksrevisionens rekommendationer 
Nedan följer rekommendationer till regeringen, Kriminalvården och 
Arbetsförmedlingen.
 Regeringen rekommenderas att:
• Förbättra möjligheterna för samverkan för Kriminalvårdens klienter.  
 Detta genom att formalisera krav på samverkan i Arbetsförmedlingens  
 och Kriminalvårdens instruktioner och genom att verka för att i  
 lagstiftning tydliggöra kraven på kommuner och landsting att samverka  
 med Kriminalvården. 
• Ge pågående utredning om missbruks- och beroendevård i  
 tilläggsdirektiv att utreda hur förutsättningarna för strukturerad  
 samverkan kan förbättras och se över möjligheterna till en gemensam  
 utredning av klienten under tiden i häkte eller anstalt. Utredningen bör  
 också ta ställning till vilken aktör som ska ha ett huvudansvar för detta.
 Kriminalvården rekommenderas att:
• Förbättra uppföljningen av verkställighetsplaneringen och de enskilda  
 planerna. Detta för att säkerställa att en rättvisande bild  
 återrapporteras till regeringen och för att ge underlag för utveckling av  
 det återfallsförebyggande arbetet. 
• Utreda kompetensbehovet och utifrån detta säkerställa kompetensnivån  
 för verkställighetsplaneringen. 
• Se till att personalens förutsättningar för arbetet med  
 verkställighetsplaneringen förbättras på följande punkter: 
 – Utarbeta en vägledning som tydliggör hur kraven i föreskriften (KVFS  
  2008:12) ska tillgodoses i planeringen.
 –  Prioritera fortsatt stöd, genom exempelvis en förstärkt organisation för  
  verkställighetsplaneringen.
 –  Utveckla IT-stödet så att det stöder verkställighetsplanering,  
  uppföljning och dokumentation. Utnyttja informationen i IT-systemen  
  effektivare.
• Säkerställa att myndighetens interna arbete med verkställighetsplanering  
 samordnas. 
• Tydliggöra kraven på samverkan och arbeta stödjande för att skapa  
 samverkansstrukturer i landet. 
• Säkerställa en nationell sammanhållen uppföljning av samverkan för  
 att skapa överblick, underlag för styrning och möjligheter att sprida goda  
 exempel.

15 RIKSREVISIONENKriminalvårdens arbete med att förebygga återfall i brott
 Arbetsförmedlingen rekommenderas att:
• Följa upp samverkan med Kriminalvården för att skapa överblick och  
 förbättra underlaget för styrning.
• Se över behovet av antalet timmar för Arbetsförmedlingens  
 kontaktpersoner och stöd för att genomföra uppdraget.

16RIKSREVISIONEN Kriminalvårdens arbete med att förebygga återfall i brott

17 RIKSREVISIONENKriminalvårdens arbete med att förebygga återfall i brott
1 Granskningens bakgrund och inriktning
År 2008 dömdes knappt 10 000 personer till att avtjäna ett straff i svensk 
anstalt.6 Av dessa beräknas cirka 40 procent återfalla i brott inom tre 
år.7 Detta innebär stora kostnader för samhället. Varje återfall som kan 
förhindras innebär således en vinst inte bara för individen utan också för 
samhället. Kriminalvården har, utöver uppdraget att verkställa straff, som 
mål för sin verksamhet att minska återfall i brott. Det finns två viktiga 
förutsättningar för ett effektivt återfallsförebyggande arbete för klienter inom 
Kriminalvården: verkställighetsplanering och samverkan inför frigivning. 
 För att minska risken för återfall ska Kriminalvården tillhandahålla en 
individanpassad verkställighet där klienterna får insatser utifrån sina behov. 
Kriminalvården själva uttrycker det som att rätt klient ska ha rätt insats i rätt 
tid. Detta kräver planering och det sker genom verkställighetsplaneringen. 
 Verkställighetsplanen följer klienten under hela verkställigheten vare 
sig klienten är häktad, placerad på anstalt eller inom frivården. Klienter 
med längre straff hinner passera ett flertal olika avdelningar på häktet och 
ett flertal olika placeringar på olika anstalter innan han eller hon slutligen 
kommer till frivården. Vid varje placering hinner klienten dessutom ofta 
ha ett flertal olika kontaktmän8 som ansvarar för planeringen under 
verkställigheten. Det krävs en uppdaterad dokumentation gällande klienten 
och en planering av sådan kvalitet att nästa kontaktman kan arbeta vidare 
med planen utan onödig fördröjning. Många klienter återfaller i brott efter 
frigivningen. Att då ha tillgång till en verkställighetsplan från föregående 
verkställighet, där tidigare insatser följts upp och dokumenterats på ett 
ändamålsenligt sätt, kan vara till stor hjälp vid planeringen av den nya 
verkställigheten. Sammanfattningsvis är verkställighetsplanen en viktig 
förutsättning för att kunna få effektivitet i Kriminalvårdens arbete. 
6 Brå (2009). Tabell 5.16. Personer dömda till fängelse som intagits i anstalt efter huvudbrott, ålder  
 och kön, år 2008.
7 Kriminalvården (2008). Kriminalvårdens redovisning om återfall – Uppföljning t.o.m. 2006. 40  
 procent återfall i brott inom tre år avser ny dom med anstaltspåföljd. Motsvarande siffra för alla  
 påföljder är 50 procent.
8 Kontaktmannaskapet är ett funktionsansvar utanför arbetslinjen. Detta innebär bl.a. ett ansvar för  
 planeringen av klientens verkställighet. I dag är de flesta kriminalvårdare kontaktmän för en eller  
 flera klienter.

18RIKSREVISIONEN Kriminalvårdens arbete med att förebygga återfall i brott
 Verkställighetsplaneringen är också en förutsättning för att matcha 
klientens behov med rätt insats i syfte att minska risken för återfall och 
därmed få effekter på återfallsfrekvensen. En avgörande faktor är också 
klientens egen motivation.
 Verkställighetsplaneringen är dessutom en förutsättning för att 
Kriminalvården ska kunna samverka ändamålsenligt med aktörer utanför 
Kriminalvården. I planeringen identifieras klientens behov och insatser och 
därmed också vilka aktörer som Kriminalvården måste samverka med för att 
möta dessa behov. 
 Samverkan, både mellan Kriminalvårdens olika delar och med andra 
aktörer i samhället inför klientens frigivning, är ytterligare en förutsättning 
för ett effektivt återfallsförebyggande arbete. Behoven hos klienten är många 
gånger komplexa och det krävs samordnande insatser från flera aktörer. Det 
är först om Kriminalvårdens insatser kompletteras och fullföljs av andra 
aktörer som klienterna ges förutsättningar för ett liv utan kriminalitet. Om 
Kriminalvårdens insatser inte kompletteras med exempelvis sysselsättning, 
bostad och missbruksvård vid frigivning är risken stor att Kriminalvårdens 
insatser inte får önskvärd effekt. 
 En utgångspunkt i denna granskning är att en verkställighetsplanering, 
som resulterar i att klienten får rätt insats utifrån sina behov, och en 
samverkan, som resulterar i att klienten får det fortsatta stöd som behövs 
vid frigivning, ökar sannolikheten för att klienten inte ska återfalla i brott. 
1.1 Motiv för granskningen
Sedan nuvarande lagstiftning trädde i kraft 1974 har det funnits krav på att 
alla klienter ska ha en behandlingsplan.9 Under många år har Kriminalvården 
inte levt upp till detta krav. Men efter diverse insatser som en ny föreskrift10, 
IT-stöd, utbildning och förstärkt organisation har andelen planer ökat. 
 Samtidigt som antalet fastställda planer ökade konstaterade dock 
Kriminalvårdens controllerfunktion i en rapport från 2006 att det förelåg 
kvalitetsproblem.11 Bland annat skiftade kvaliteten i verkställighetsplanerna 
mellan verksamhetsställen och mellan enskilda handläggare, och frivården 
kom in för sent i planeringen. 
9 Lag (1974:203) om kriminalvård i anstalt (KvaL).
10 KVFS 2001:3. Kriminalvårdsverkets föreskrifter och allmänna råd om planering av  
 kriminalvårdspåföljd m.m.
11 Kriminalvården (2006). Rapport från verksamhetskontrollen avseende Planering av  
 kriminalvårdspåföljd och frigivningsförberedelser. Daterad 2006-06-15.

19 RIKSREVISIONENKriminalvårdens arbete med att förebygga återfall i brott
 Regeringen påpekade i budgetpropositionen för 2007 att det är 
anmärkningsvärt att det på många håll fortfarande kvarstår omfattande 
brister i verkställighetsplanernas kvalitet, detta särskilt mot bakgrund av 
att det är avgörande för en lyckad rehabilitering att de individuella behoven 
identifieras.12 I budgetpropositionen för 2008 skrev regeringen att det inte är 
tillfredställande att Kriminalvården trots utbildningsinsatser inte kommit till 
rätta med kvalitetsbristerna i verkställighetsplaneringen. 
 Riksrevisionen har inom ramen för den årliga revisionen framfört 
iakttagelser rörande verkställighetsplanerna. I en promemoria till 
Kriminalvården från 2005 framhåller Riksrevisionen att Kriminalvården 
borde komma till rätta med de underliggande problemen till att 
verkställighetsplaner inte upprättas i tillräcklig omfattning.13 Under 2008 
framförde Riksrevisionen att det fortfarande fanns brister i kvaliteten 
i verkställighetsplanerna och att Kriminalvården i sin årsredovisning 
inte redovisat kvalitetsstatusen på ett riktigt sätt.14 Vid en läsning av 
Kriminalvårdens årsredovisning kunde man, enligt promemorian, få en 
uppfattning att hanteringen av verkställighetsplaner var betydligt bättre än 
vad som var fallet. 
 Med anledning av vad som beskrivits ovan beslutade Riksrevisionen 
att genomföra en förstudie. I denna konstaterades att det fanns fortsatta 
indikationer på kvalitetsbrister i planeringen. Riksrevisionen kunde också 
konstatera att det i praktiken fanns svårigheter att få till stånd samverkan 
inför klientens frigivning. Eftersom verkställighetsplaneringen och 
samverkan är centrala i Kriminalvårdens återfallsförebyggande arbete 
beslutade Riksrevisionen att inleda en granskning.
1.2 Syfte och avgränsning
Syftet är att granska två viktiga förutsättningar för att Kriminalvården 
ska kunna bedriva ett effektivt återfallsförebyggande arbete: 
verkställighetsplanering och samverkan inför klientens frigivning. 
Granskningen utgår från följande revisionsfrågor:
• Styr regeringen Kriminalvården enligt riksdagens intentioner så att det  
 skapas goda förutsättningar för Kriminalvårdens planering av klientens  
 verkställighet och för samverkan med berörda myndigheter inför  
 klientens frigivning?
12 Prop. 2006/07:1 utgiftsområde 4. 
13 Promemoria från Riksrevisionen, dnr 32-2004-0456.
14 Promemoria från Riksrevisionen, dnr 32-2007-0696.

20RIKSREVISIONEN Kriminalvårdens arbete med att förebygga återfall i brott
• Använder Kriminalvården verkställighetsplaneringen på ett effektivt sätt i  
 det återfallsförebyggande arbetet?
• Genomför Kriminalvården en ändamålsenlig samverkan med berörda  
 myndigheter inför klientens frigivning?
I granskningen undersöks bland annat hur verkställighetsplaneringen 
genomförs i praktiken, hur den samordnas, styrs och följs upp samt 
förutsättningarna för personalen att arbeta med planering. Riksrevisionen 
har granskat planering och samverkan inför frigivning för klienter med 
anstaltspåföljd. Vi har däremot inte granskat verkställighetsplanering och 
samverkan vid frivårdspåföljd. I granskningen utvärderas inte resultatet 
av planeringen, det vill säga vilka insatser klienten faktiskt får och vilka 
effekter det får för klienten och på återfallsfrekvensen. Vi har inte heller 
utvärderat de insatser som klienten får ta del av som exempelvis brotts- och 
missbruksprogram eller arbetsmarknadsutbildning. 
 Granskningen inriktas mot Kriminalvården, regeringens styrning och 
Arbetsförmedlingens samverkan med Kriminalvården. Ytterligare aktörer 
är viktiga för Kriminalvården att samverka med i det återfallsförebyggande 
arbetet. Riksrevisionens avgränsning följer av att vårt mandat sträcker sig till 
att granska statlig verksamhet. Då samverkan med kommuner och landsting 
återkom som en central förutsättning under våra intervjuer under förstudien 
har även information från kommuner och landsting samlats in, även om 
dessa inte är granskningsobjekt. 
1.3 Bedömningsgrunder
I bedömningen av om regeringen har skapat goda förutsättningar för 
verkställighetsplanering och samverkan har Riksrevisionen utgått från om 
regeringen har ställt tydliga mål och krav för verkställighetsplanering och 
samverkan. I detta ligger också att följa upp resultaten som underlag för den 
löpande styrningen. 
 Utgångspunkten för den delen av granskningen som berör 
verkställighetsplanering är KvaL och förordning (1974:248) om kriminalvård i 
anstalt (KvaF). I KvaL finns krav på att den intagnes tid i anstalt ska planeras 
och redan från början inriktas på förberedelser för den intagnes liv efter 
frigivningen. I KvaL sägs också att planeringen ska ske i samråd med den 
intagne. Förutom KvaL har Riksrevisionen bedömt utifrån Kriminalvårdens 
föreskrift, KVFS 2008:12, avseende verkställighetsplanering. 
 När det gäller samverkan har bedömningsgrunden dels varit mer allmänt 
hållna bestämmelser om krav på samverkan inom staten, som finns i 
myndighetsförordningen (2007:515) och förvaltningslagen (1986:223), dels 

21 RIKSREVISIONENKriminalvårdens arbete med att förebygga återfall i brott
mer specifika bestämmelser som riktar sig till olika aktörer som till exempel 
landsting, kommuner eller Kriminalvården. Även KvaL har bestämmelser om 
att Kriminalvården ska samverka med andra aktörer i de fall de behövs för att 
förverkliga vårdens syfte. 
 Några mer precisa krav på hur en väl fungerande samverkan ska se 
ut finns inte uppställda. Riksrevisionen har operationaliserat de krav som 
finns i ovanstående bestämmelser och anser att en förutsättning för en väl 
fungerande samverkan är att det finns en tydlig styrning, en etablerad, känd 
och genomtänkt struktur för samverkan samt en samsyn kring hur arbetet 
ska bedrivas och en inbördes förståelse för att man har olika uppdrag. 
 Kriminalvårdens föreskrifter och allmänna råd (KVFS) samt 
Kriminalvårdens utbildningsmaterial har också utgjort bedömningsgrund. 
 Vi har också härlett bedömningsgrunder från riksdagens och regeringens 
uttalanden om arbetet med att förebygga återfall i brott. Samtliga 
bedömningsgrunder redovisas i bilaga 1.
1.4 Metod
Granskningen bygger på material som samlats in med såväl kvalitativa som 
kvantitativa metoder. Riksrevisionen har till att börja med genomfört en 
aktgranskning av Kriminalvårdens verkställighetsplaner. Den population som 
undersöks är de klienter som frigavs från anstalt under perioden mellan den 
1 april och den 30 september 2008, vilket var 4 953 stycken. För att avgränsa 
materialet togs tre urvalsgrupper fram – långtidsdömda, återfallsbenägna 
och unga förstagångsdömda – för vilka en totalundersökning genomfördes.15 
Dessa tre urvalsgrupper valdes därför att de är samhällsekonomiskt 
kostsamma. De tre urvalsgrupperna resulterade i 493 klienter att granska. 
 Frågeformuläret för aktgranskningen utgår från Kriminalvårdens 
föreskrift om planering av anstaltspåföljd och häktesvistelse (KVFS 2008:12). 
Till hjälp för bedömningarna har, utöver föreskriften, även Kriminalvårdens 
allmänna råd och riktlinjer samt utbildningsmaterial använts.
 Förutom aktgranskningen har även 153 intervjuer genomförts. 
Intervjuerna genomfördes främst under perioden mars till och 
med september 2009. Företrädare för Justitiedepartementet, 
Arbetsmarknadsdepartementet och Socialdepartementet har intervjuats, 
liksom olika personalkategorier och funktioner inom Kriminalvården: 
15 Långtidsdömda, det vill säga klienter med en strafftid på minst fyra år. Denna grupp är kostsam  
 genom sin långa verkställighet. Återfallsbenägna, det vill säga klienter med minst sju domar  
 till kriminalvård under de senaste fem åren. Denna grupp är kostsam både genom den stora  
 mängd brott de begår samt det stora antalet verkställigheter. Gruppen unga förstagångsdömda,  
 det vill säga klienter som är 25 år eller yngre som fått sin första fängelsepåföljd, kan förväntas bli  
 samhällsekonomiskt kostsam om inte återfall i brott förhindras. 

22RIKSREVISIONEN Kriminalvårdens arbete med att förebygga återfall i brott
generaldirektör, chefer och samordnare på huvudkontoret, regionchefer, 
kriminalvårdschefer, kriminalvårdsinspektörer, frivårdsinspektörer, 
klienthandläggare och vårdare/kontaktmän. Riksrevisionen har förutom 
huvudkontoret besökt fyra anstalter och fyra frivårdskontor. Under 
anstaltsbesöken intervjuades också ett antal klienter. Vidare har de olika 
aktörer som Kriminalvården samverkar med intervjuats, bland annat 
Arbetsförmedlingen, socialtjänsten, rättspsykiatrin, beroendevården, 
Sveriges Kommuner och Landsting samt länsstyrelser. 
 Vi har också genomfört gruppintervjuer i tre kommuner där vi har 
samlat Kriminalvården och de olika aktörer som Kriminalvården samverkar 
med lokalt, exempelvis Arbetsförmedlingen, psykiatrin och socialtjänsten. 
Under gruppintervjuerna diskuterades samverkan kring tre olika klienter 
som Riksrevisionen konstruerat utifrån erfarenheterna i aktgranskningen. 
Dessutom har Riksrevisionen besökt olika samverkansprojekt 
där Kriminalvården är samlokaliserade med andra aktörer (ITOK, 
Järntorgsmottagningen och Krami, se ordlista). 
 I en dokumentstudie har Kriminalvårdens och Arbetsförmedlingens 
lokala och centrala överenskommelser granskats. Riksrevisionen har även 
skickat ut en enkät via e-post till Arbetsförmedlingens kontaktpersoner som 
arbetar med Kriminalvårdens klienter. 44 personer svarade, vilket betyder en 
svarsfrekvens på drygt 80 procent.
 Vi har också gått ut med en förfrågan till Kriminalvårdens regionkontor 
där de har fått rapportera in vilken samverkan som bedrivs i regionen. 
 Relevanta offentliga publikationer, såsom propositioner, 
utredningsbetänkanden, utredningsdirektiv, årsredovisningar och liknande 
har gåtts igenom.
 Slutligen har Riksrevisionen låtit ta fram en kostnadsberäkning där de 
kostnader som kriminaliteten påfört samhället lyfts fram och kontrasteras 
mot kostnaderna för Kriminalvårdens påverkansarbete och kostnaderna 
för samverkan. Därefter beräknas vilken nedgång i återfallsfrekvens som 
krävs för att en insats ska kunna sägas vara samhällsekonomiskt lönsam. 
Kostnadsberäkningen bygger bland annat på uppgifter från Kriminalvården. 
Konsulten har diskuterat uppgifterna med Kriminalvården. Professor Lars 
Hultkrantz, Handelshögskolan, Örebro universitet har på uppdrag av 
Riksrevisionen läst och kommenterat konsultrapporten. 
 Rapportutkast exklusive slutsatser har lämnats till Justitiedepartementet, 
Kriminalvården och Arbetsförmedlingen för faktagranskning. Owe Horned, 
lagman vid Länsrätten i Östergötland och tidigare expert i regeringens 
utredning om Kriminalvårdens effektivitet, har läst och kommenterat 
rapportutkastet. Intern kvalitetssäkring har utförts enligt Riksrevisionens 
rutiner. Utkast till texten har granskats av myndighetens kvalitetssäkrare. 
En mer omfattande genomgång av granskningens metoder och 
tillvägagångssätt finns i bilaga 3.

23 RIKSREVISIONENKriminalvårdens arbete med att förebygga återfall i brott
1.5 Rapportens disposition
I kapitel 2 redogörs för Kriminalvårdens uppdrag och förutsättningar 
för detta samt myndighetens styrning och ledning. Kapitel 3 beskriver 
regeringens styrning av det återfallsförebyggande arbetet och mer 
specifikt styrning kopplad till verkställighetsplaneringen respektive 
samverkan. Riksrevisionens iakttagelser av Kriminalvårdens arbete 
med verkställighetsplaneringen presenteras i kapitel 4. I kapitel 5 
behandlas Kriminalvårdens samverkan med andra aktörer, bland annat 
Arbetsförmedlingen. Riksrevisionen klargör förutsättningar för samverkan 
och beskriver sedan hur denna samverkan ser ut. I det sjätte och avslutande 
kapitlet presenteras Riksrevisionens slutsatser och rekommendationer.

24RIKSREVISIONEN Kriminalvårdens arbete med att förebygga återfall i brott

25 RIKSREVISIONENKriminalvårdens arbete med att förebygga återfall i brott
2 Kriminalvårdens uppdrag
Kriminalvården har till uppdrag att verkställa utdömda påföljder på 
ett effektivt och rättssäkert sätt. Nedan följer en genomgång av de 
förutsättningar som styr Kriminalvårdens verksamhet. 
 Riksrevisionen har låtit göra en beräkning av de samhällsekonomiska 
kostnaderna kopplade till klienter som återfaller i brott. En sammanfattning 
av denna beräkning presenteras sist i kapitlet.
2.1 Kriminalvårdens dubbla uppdrag
Kriminalvården har både uppgiften att verkställa utdömda påföljder på 
ett säkert, humant och effektivt sätt och att förebygga återfall i brott.16 Det 
kan uttryckas som att Kriminalvården har det dubbla uppdraget att både 
”vårda och vakta”. Regeringen framhåller i budgetpropositionen för 2010 att 
målen inte ska ställas mot varandra, utan att det ena förutsätter det andra. 
Förutsättningar för ett lyckat återfallförebyggande arbete är att klienten till 
exempel inte missbrukar droger eller avviker från anstalt.17 Det ligger dock 
en stor utmaning för Kriminalvården i att balansera vårdande insatser med 
säkerhets- och samhällsskyddsintressen. 
2.2 Ekonomiska förutsättningar
I budgetpropositionen för 2010 föreslår regeringen att Kriminalvården ska få 
en anslagshöjning om 700 miljoner kronor, vilket betyder ett ramanslag på 
drygt 7 300 miljoner kronor. Kriminalvården har under flera år tillförts extra 
anslag för att möta det växande platsbehovet.
 Under åren 2002–2004 tillfördes Kriminalvården sammanlagt 1 230 
miljoner kronor, framför allt i syfte att tillskapa fler anstaltsplatser. För 
att bland annat ge Kriminalvården möjlighet att fullfölja sin planerade 
platsutbyggnad har myndighetens anslag för åren 2005–2007 tillförts 
ytterligare ramhöjningar med sammanlagt 1 430 miljoner kronor. Under 
2009 ökade anslaget med 100 miljoner kronor.
16 Förordning (2007:1172) med instruktion för Kriminalvården.
17 Prop. 2009/10:1 utgiftsområde 4, s. 30.

26RIKSREVISIONEN Kriminalvårdens arbete med att förebygga återfall i brott
 Trots de ökade ekonomiska tillskotten räcker inte pengarna, enligt 
Kriminalvården. I budgetunderlaget för 2010 redovisar Kriminalvården 
ett prognostiserat ackumulerat driftsunderskott om 5 324 miljoner kronor 
i löpande priser till och med 2012. Den planerade platsutbyggnaden de 
kommande åren kommer inte att kunna genomföras enligt planerna, menar 
Kriminalvården.
 Kriminalvården påverkas naturligen av satsningar på övriga myndigheter 
inom rättskedjan i och med att dessa får återverkningar på inflödet 
av klienter. Regeringen och riksdagen har möjlighet att påverka detta 
inflöde inte bara ur resurshänseende utan också genom möjligheter 
till lagförändringar som till exempel villkor för frigivning och alternativ 
till fängelsevistelse. Även förändringar av vilka handlingar som är 
kriminaliserade eller fängelsestraffens längd kan få sådana effekter.
2.3 Organisation
Den 1 januari 2006 gick Kriminalvården från att bestå av 35 lokala 
kriminalvårdsmyndigheter till att bli en myndighet.18 Det övergripande syftet 
med reformen var att ge Kriminalvården förutsättningar att bedriva en mer 
effektiv verksamhet från häkte till frigivning. Kriminalvården är numera 
indelad i sex geografiska regioner, ett huvudkontor och en transporttjänst. 
Den operativa verksamheten bedrivs vid 31 häkten, 55 anstalter och 35 
frivårdskontor indelade efter regionerna. Kriminalvårdens organisation 
framgår av figuren nedan.
Figur 1: Kriminalvårdens organisation
Generaldirektör 
Huvudkontoret 
Region
Nord 
Häkten 
Anstalter 
Frivård 
Region
Mitt 
Häkten 
Anstalter 
Frivård 
Region
Stockholm 
Häkten 
Anstalter 
Frivård 
Region
Syd 
Häkten 
Anstalter 
Frivård 
Region
Väst 
Häkten 
Anstalter 
Frivård 
Region
Öst 
Häkten 
Anstalter 
Frivård 
Transporttjänsten 
18 Prop. 2004/05:176, bet. 2005/06:JuU2, rskr. 2005/06:21.

27 RIKSREVISIONENKriminalvårdens arbete med att förebygga återfall i brott
2.4 Styrning och ledning
Innan enmyndighetsreformen 2006 styrde Kriminalvårdsstyrelsen de 35 
lokala kriminalvårdsmyndigheterna genom myndighetsspecifika uppdrag 
och budgetramar. Respektive kriminalvårdsmyndighet gjorde sedan sin egen 
budget, efter att ha fått vissa direktiv från ledningen.
 Av Kriminalvårdens arbetsordning framgår att ansvaret för 
verksamhetsutvecklingen åligger generaldirektören och huvudkontoret. 
Regioncheferna ska leda, samordna, följa upp och utveckla verksamheten 
inom regionen i enlighet med det årliga uppdraget.19 Resurser fördelas till de 
sex regionerna som sedan fördelar medel till respektive verksamhetsområde. 
Detta sker i huvudsak genom Kriminalvårdens ettåriga verksamhetsplan 
utifrån fem strategiska områden.20 Verksamhetsplanen tar sin utgångspunkt 
i de uppdrag och mål som regeringen har beslutat om i myndighetens 
regleringsbrev. 
 Utöver uppdragen i verksamhetsplanen styrs verksamheten bland annat 
genom föreskrifter och allmänna råd och riktlinjer. Övrig styrning inkluderar 
till exempel uppdrag utöver de som finns i verksamhetsplanen, särskilda 
handlingsplaner, exempelvis handlingsplanen mot narkotika som är ett 
regeringsuppdrag, uppföljning av olika slag och beredningsgrupper och 
nätverk.
 Kriminalvården styr i stor utsträckning regionerna genom finansiell 
styrning. Till ett antal kvantitativa mål, till exempel vårddygn och 
programtimmar, sätts ett ekonomiskt värde. 
 Kriminalvården är en regeltung myndighet, myndigheten har också valt 
att styra en stor del av verksamheten genom detaljerade föreskrifter med 
allmänna råd. 
2.5 Den operativa verksamheten
I häkte sitter personer som misstänks för att ha begått brott och som 
häktats av domstol.21 År 2008 var medelbeläggningen per dygn i häkte 1 704 
klienter, vilket var en liten minskning jämfört med 2007. År 2008 kostade en 
häktesplats 2 280 kronor per dygn.22
19 Arbetsordning för Kriminalvården, KVAF (Ao) 2009:1.
20 Verksamhetsplanens fem strategiska områden är Säkerhet samt ordning och reda, Påverkan  
 och behandling, Medarbetare och ledning, Resursanvändning, Utveckling. Verksamhetsplanen  
 konkretiseras vidare i den regionala verksamhetsplanen. Den senare preciseras i sin tur inom  
 respektive verksamhetsområde i en handlingsplan. Fördelningen av resurser föregås av resultat-  
 och planeringsdialoger mellan generaldirektören och regioncheferna.
21 I häktena kan också finnas gripna, anhållna, asylsökande som ska avvisas samt missbrukare eller  
 psykiskt sjuka som tvångsomhändertagits och ska placeras på institution.
22 Kriminalvårdens årsredovisning 2008, s. 9.

28RIKSREVISIONEN Kriminalvårdens arbete med att förebygga återfall i brott
 Som framgår av tabell 1 är Kriminalvårdens anstalter indelade i sex 
olika säkerhetsklasser. Säkerhetsklasserna A–E är slutna anstalter medan 
säkerhetsklass F är öppna anstalter. I september 2009 fanns det totalt 4 971 
ordinarie anstaltsplatser.
Tabell 1: Anstaltsplatser fördelade per säkerhetsnivå23
Säkerhetsnivå Ordinarie platser
A 433
B 374
C 695
D 615
E 1 659
F 1 195
Total 4 971
Källa: Kriminalvårdens statistikdatabas.
Under 2008 var medelbeläggningen per dygn på anstalterna 4 675 klienter. 
Genomsnittliga kostnaden per vårddygn i anstalt uppgick till 2 219 kronor. 
Uppdelat på slutna och öppna anstalter var kostnaden 2 455 respektive 
1 499 kronor per vårddygn.24 Kriminalvårdens mål för beläggningsgraden för 
anstalt är 90 procent. Beläggningsgraden har varierat över åren och även 
varit över 100 procent vid några tillfällen. Målet om 90 procent är satt utifrån 
förutsättningar att intagna ska placeras på ett sätt som överensstämmer 
med säkerhets- och behandlingsbehoven. 
 Ett fängelsestraff kan variera från 14 dagar till livstid. För klienter 
i anstalt råder sysselsättningsplikt.25 Sysselsättningen kan bestå av 
arbetsdrift, utbildning, annan strukturerad verksamhet eller deltagande i 
behandlingsprogram.26
 För att förbättra frigivningsförberedelserna och därmed underlätta 
övergången mellan livet i anstalt och livet i frihet har det under 2000-talet 
skett flera lagförändringar.27 Bland annat finns i dag fyra former av särskilda 
23 Siffrorna avser anstaltsplatser i genomsnitt september 2009.
24 Kriminalvårdens årsredovisning 2008, s. 20 och 80.
25 12 § KvaL.
26 Arbetsdrift på anstalterna ska finnas i form av exempelvis verkstads- och monteringsarbeten,  
 snickeri, städ, tvätt och kökshandräckning och på några anstalter finns det jord- och skogsbruk.  
 Klientutbildningen omfattar vuxenutbildning, yrkesutbildning och högskolestudier.  
 Kriminalvården har eget huvudmannaskap, egen betygsrätt och står under Skolverkets tillsyn.  
 Programverksamheten omfattar fjorton ackrediterade brott- och missbruksprogram. Att de är  
 ackrediterade innebär att programmen genomgår en kvalitetstest, där en oberoende forskarpanel  
 granskar programmets innehåll och sättet att genomföra det på. Programmen ska på  
 vetenskaplig grund kunna påvisa att de har effekt på risken för återfall i brott.
27  Prop. 2000/01:76, bet. JuU21, rskr. 198 & prop. 2005/06:123, bet. 2005/06:JuU33, rskr.  
 2005/06:292.

29 RIKSREVISIONENKriminalvårdens arbete med att förebygga återfall i brott
utslussningsåtgärder, dessa är frigång, vårdvistelse, vistelse i halvvägshus 
och utökad frigång.28 Antalet frigivningar från sluten anstalt utan någon 
av ovanstående utslussningsåtgärder i direkt anslutning till frigivningen 
var 45 procent år 2008, en minskning med två procentenheter från 2007.29 
Utslussning kan även ske på annat sätt genom till exempel permission eller 
förflyttning till öppnare förhållanden.
 Det finns 35 frivårdskontor utspridda över hela landet. År 2008 var 
medelantalet frivårdsklienter per dag 13 634 stycken. Den genomsnittliga 
kostnaden för en frivårdsklient per vårddygn var samma år 190 kronor.30
 Frivården ska verkställa frivårdspåföljder, det vill säga skyddstillsyn med 
föreskrift om samhällstjänst eller kontraktsvård samt vid villkorlig dom 
föreskrift om samhällstjänst. Frivården ska också övervaka klienter som 
blir villkorligt frigivna från fängelse och klienter med fotboja31. Frivården 
har också samordningsansvar för verkställighetsplaneringen för klienter 
i häkte och intagna i anstalt. Frivården genomförde år 2008 drygt 28 000 
personutredningar samt avgav cirka 10 000 yttranden avseende dömda 
under övervakning på uppdrag av domstolarna. 
 I tabell 2 nedan visas en sammanställning av medelbeläggning och 
kostnader per vårddygn för häkte, anstalt och frivård. 
Tabell 2: Medelbeläggning och kostnader per vårddygn
Häkte Anstalt (slutna och öppna) Frivård
Medelbeläggning/medelantal 1 704 4 675 13 634
Kostnad i kronor 2 280 2 219 (2455/1499) 190
Källa: Kriminalvårdens årsredovisning 2008.
28 Frigång innebär att klienten får tillstånd att under dagtid lämna anstalten för att till exempel  
 arbeta eller delta i annan verksamhet som kan främja en stabil tillvaro efter frigivning.  
 Vårdvistelse innebär att en klient som är i behov av vård eller behandling mot missbruk som har  
 samband med kriminaliteten ska kunna beviljas vistelse utanför anstalt. Den intagne vistas då på  
 ett familjehem eller ett vårdhem och får vård mot sitt beroende. Halvvägshus innebär att den  
 intagne är placerad i ett av Kriminalvården kontrollerat hem som är anpassat för att ge intagna  
 särskilt stöd och tillsyn. Utökad frigång, det vill säga elektronisk fotboja, gör det möjligt för  
 klienten att avtjäna slutet av ett fängelsestraff i hemmet. Det är endast halvvägshus som är en  
 helt ny utslussform.  
  Regeringen har gett Brå i uppdrag att utvärdera de förändringar avseende utslussning i  
 kriminalvårdslagstiftningen som trädde i kraft 1 januari 2007. Två delrapporter har publicerats. I  
 delrapport två, från 2009, konstaterar Brå att antalet intagna som fick utslussning var högre 2008  
 än 2007 (Brå, rapport 2009:18). Slutrapporten ska överlämnas 1 april 2010.
29 Kriminalvårdens årsredovisning 2008, s. 18.
30 Kriminalvårdens årsredovisning 2008, s. 28. I kostnaden ingår bland annat personalkostnader,  
 lokalkostnader och övriga driftskostnader.
31 Den som är dömd till fängelse i högst sex månader kan ansöka om att få avtjäna straffet utanför  
 fängelse i form av intensivövervakning med elektronisk kontroll (IÖV), så kallad fotboja, enligt  
 lagen (1994:451) om intensivövervakning med elektronisk kontroll.

30RIKSREVISIONEN Kriminalvårdens arbete med att förebygga återfall i brott
År 2004 inrättades en central placeringsenhet för hela Kriminalvården, som 
ansvarar för de intagnas placering vid och förflyttning mellan anstalterna.32 
Placeringsenheten fattar drygt 15 500 beslut per år.
 För män som är dömda till fängelse i fyra år eller mer och kvinnor 
dömda till två år eller mer, och som befinner sig i häkte när domen blir 
verkställbar, görs en utredning innan anstaltsplacering vid någon av de två 
riksmottagningarna (en för kvinnor och en för män). 
2.6 Kriminalvårdens klienter
Kriminalvårdens klienter är en heterogen grupp. Detta framgår i tabell 
3 nedan. Den består av personer i varierande ålder, med varierande 
problematik, med olika lång kriminell historik och som är dömda för 
olika typer av brott, har olika etnisk bakgrund och i olika utsträckning är 
motiverade till ett liv utan kriminalitet. Kriminalvårdens klienter har också 
i allt högre utsträckning komplexa problem.33 Samsjuklighet, det vill säga 
missbruk eller beroende och psykisk sjukdom eller störning, är allt mer 
vanligt förekommande. 
32 Förutsättningarna för placering av de intagna beskrivs i Kriminalvårdens föreskrifter och allmänna  
 råd om placering av dömda i kriminalvårdsanstalt, KVFS 2006:13.
33 Kriminalvården (2007) Kriminalvårdens årsbok 2007, s. 24.

31 RIKSREVISIONENKriminalvårdens arbete med att förebygga återfall i brott
Tabell 3: Kriminalvårdens klienter i siffror 
Social situation
93 %  är män
72 %  är svenska medborgare
60 %  har högst grundskoleutbildning
40 %  saknar arbete
40 %  är återfallsförbrytare
35 %  har bistånd från socialtjänsten  
 eller ersättning från  
 Försäkringskassan
28 %  har sin huvudsakliga  
 inkomstkälla i olaglig  
 verksamhet
15 %  är bostadslösa
15 %  har folkpension
8 %  är 55 år eller äldre
6 %  är 20 år eller yngre
Missbruk/beroende
83 %  är tobaksrökare eller snusare
70 %  av de intagna missbrukar droger  
 och alkohol
50 %  har injicerat narkotika
Brott
22 %  av de intagna har  
 begått narkotikabrott
17 %  har begått våldsbrott
16 %  har begått tillgreppsbrott
3 %  har begått sexualbrott
Psykisk hälsa
50 %  eller mer har en  
 personlighetsstörning
40 %  har blivit utsatta för  
 psykisk misshandel
33 %  har självmordstankar
30 %  beräknas ha antisocial  
 personlighetsstörning  
 eller psykopati
25 %  beräknas ha neuropsykiatriska  
 funktionshinder, främst ADHD
21 %  har försökt begå självmord
20 %  är deprimerade
2 %  har psykoser som inte var  
 upptäckta vid domstillfället
Fysisk hälsa
45 %  har blivit utsatta för  
 fysisk misshandel
39 %  av kvinnliga narkomaner  
 har blivit sexuellt misshandlade
35 %  har hepatit C
15 %  har hepatit B
5 %  är hivpositiva
4 %  av männen har blivit sexuellt  
 misshandlade
Källa: Kriminalvårdens årsbok 2007, s 24.
Kriminalvården verkställer både frivårdspåföljder och påföljd i anstalt. I 
denna granskning har Riksrevisionen avgränsat sig till den senare. De flesta 
som är intagna i anstalt är dömda till förhållandevis korta straff. Av totalt 
cirka 10 400 personer som togs in i anstalt 2008 var 6 060 personer, det vill 
säga nära 60 procent, dömda till högst sex månader.34 I figur 2 framgår hur 
strafftidens längd fördelade sig under 2008.
34 Brå (2009) Kriminalstatistik 2008, Rapport 2009:17, s. 223.

32RIKSREVISIONEN Kriminalvårdens arbete med att förebygga återfall i brott
Figur 2: Andel personer som intagits i kriminalvårdsanstalt, efter strafftidens längd, 2008
0% 5% 10% 15% 20% 25% 30% 
Mer än 48 mån. 
Mer än 24, högst 48 mån. 
Mer än 12, högst 24 mån. 
Mer än 6, högst 12 mån. 
Mer än 2, högst 6 mån. 
Mer än 1, högst 2 mån. 
Högst 1 mån. 
Källa: Brå (2009) Kriminalstatistik 2008, s 223 (del av figur).
I figur 3 nedan illustreras en klientresa genom kriminalvården vid 
anstaltspåföljd. Anstaltsvistelsen ska utformas så att klientens anpassning 
i samhället främjas och skadliga följder av frihetsberövandet motverkas.35 
Utgångspunkten vid placering ska vara öppen anstalt.36 Placering vid 
sluten anstalt kan vara nödvändig av säkerhetsskäl eller för att klienten 
ska få tillgång till särskild behandling, utbildning eller arbete som inte 
finns på öppen anstalt. Vid placering ska klientens behov av utbildning 
eller särskilda behandlingsåtgärder beaktas.37 Hänsyn ska också tas till 
möjligheten att få till stånd en ändamålsenlig planering av frigivningen. 
Vidare ska verksamheten, i den utsträckning det kan ske utan att kravet 
på samhällsskydd eftersätts, redan från början inriktas på åtgärder som 
förbereder den intagne för tillvaron efter frigivningen.
 Klienten är skyldig att delta i den sysselsättning som anvisats honom 
eller henne.38
 
35 4 § KvaL.
36 7 § KvaL.
37 7 a § KvaL.
38 12 § KvaL.

33 RIKSREVISIONENKriminalvårdens arbete med att förebygga återfall i brott
Figur 3: Klient i Kriminalvården vid anstaltspåföljd och övervakning
Häkte Anstalter Frivård 
• Frivården gör en 
 personutredning 
 eller avger ett yttrande 
• Placeringsenheten 
 fattar beslut om 
 placering 
• Uppsökare söker 
 upp häktade för 
 att motivera till 
 missbruksbehandling
• Initial häktesplan 
 upprättas av ansvarig 
 tjänsteman på häktet
• Kontaktman arbetar 
 med klientens 
 motivation och 
 planering genom 
 hela verkställigheten
• Kontaktman är 
 ansvarig tjänsteman 
 för klientens planering
• Frivården är samordningsansvarig 
 för klientens planering
• Frigivningsförberedelser 
 genomförs av kontaktman och klient i nära 
 samverkan med 
 frivården
• Klienten och 
 handläggaren på 
 Frivården arbetar 
 vidare med klientens 
 planering och insatser 
 under villkorlig 
 frigivning
• Frivården avslutar 
 planen vid 
 verkställighetens slut
• Kortfattad 
 slutanteckning ska 
 införas i journalen
Klienten har under verkställigheten en kontaktman, det vill säga en 
kriminalvårdare som är klientens kontaktperson i allt som gäller 
verkställigheten. Det är kontaktmannens ansvar att planera klientens 
verkställighet och förberedelser för frigivningen. Kontaktmannen byts 
vartefter klienten förflyttas eller vid personalförändringar såsom semester, 
utbildning, uppsägning och liknande. Det är inte ovanligt att en klient som 
verkställer ett straff på några år hinner ha sex till tio kontaktmän.39 
 Mot slutet av verkställigheten ska klienten slussas ut genom att placeras 
mer öppet ju närmare frigivningen klienten kommer eller bli föremål för 
utslussningsåtgärder. Många klienter friges dock direkt från sluten anstalt. 
Antalet frigivningar från sluten anstalt utan någon utslussningsåtgärd i 
direkt anslutning till frigivningen var 45 procent 2008.40 Detta kan bero 
på exempelvis riskbedömningen (till exempel att klienten ska utvisas 
eller avvisas efter frigivning eller är medlem i en extremorganisation), 
misskötsamhet, eller bristande motivation. 
 Klienter som dömts till mer än en månads fängelse avtjänar vanligtvis 
två tredjedelar av sitt straff innan de blir villkorligt frigivna.41 Efter villkorlig 
frigivning från anstalt ställs de flesta klienter med längre straff under 
övervakning.42 Övervakningen innebär både stöd och kontroll och det 
är frivården som är ansvarig. Frivården ska genom praktisk hjälp samt 
motivations- och påverkansarbete bidra till att minska risken för återfall i  
39 Riksrevisionens aktgranskning.
40 Kriminalvårdens årsredovisning 2008, s. 18.
41 26 kap. 6 § brottsbalken (1962:700).
42 26 kap. 10 § brottsbalken.

34RIKSREVISIONEN Kriminalvårdens arbete med att förebygga återfall i brott
brott. Misskötsamhet rapporteras till en övervakningsnämnd som bland 
annat kan ge klienten föreskrifter och/eller tilldela klienten en varning. Vid 
allvarlig misskötsamhet kan övervakningsnämnden besluta om att förverka 
högst 15 dagar av återstående strafftid (vid ett och samma tillfälle, men flera 
gånger i samma ärende), som då måste avtjänas i fängelse.43
2.7 Ekonomiska konsekvenser för samhället
För att belysa vikten av ett effektivt återfallsförebyggande arbete har 
Riksrevisionen låtit en konsult göra en samhällsekonomisk analys av det 
påverkansarbete och den samverkan som görs för Kriminalvårdens klienter. 
Kostnadsberäkningarna visar att en kriminell person i genomsnitt kostar 
samhället 1 miljon kronor per år. Om en påverkansåtgärd gör att personen 
inte återfaller i brott efter frigivningen medför detta en intäkt i form av 
reducerad kostnad för samhället.
 Då det inte finns någon entydig forskning om vilken effekt olika 
behandlingsprogram och andra påverkansåtgärder har på återfallsfrekvensen 
utgår beräkningarna i stället från vilken nedgång i återfallsfrekvens som 
krävs för att kostnaden för en åtgärd ska kunna sägas vara motiverad och 
insatsen därigenom lönsam.
 Beräkningarna bygger dels på en genomgång av de kostnader som 
en persons fortsatta kriminalitet för med sig, dels på en kartläggning av 
kostnaderna för det återfallsförebyggande arbetet. För att kunna beräkna 
lönsamheten görs ett antagande om hur hög risken är för att en person 
återfaller i brott efter frigivning. Endast i de fall då påverkansåtgärden 
ändrar utfallet, det vill säga att åtgärden får en person som annars skulle 
ha återfallit att inte återfalla, går åtgärden att räkna hem som en intäkt. 
Beräkningarna visar hur stor nedgång i återfallsfrekvens som krävs för att en 
insats ska vara lönsam. Beräkningarna har gjorts avseende Riksrevisionens 
tre urvalsgrupper: unga förstagångsdömda, återfallsbenägna och långtidare.
 Kartläggningen av Kriminalvårdens kostnader visar att de normalt lägger 
11–12 procent av kostnaderna på påverkansåtgärder. Hit räknas bland annat 
personutredning, revideringar av verkställighetsplaner, anstaltsbyten för 
att klienten ska få adekvat vård, olika terapeutiska program, utbildning, 
vårdvistelser och samverkan inför frigivning. En mycket stor del av 
kostnaderna utgörs av subventioneringen av arbetsdriften. Om arbetsdriften 
inte räknas med så halveras kostnaderna för påverkansarbetet.
43 26 kap. 19 § brottsbalken.

35 RIKSREVISIONENKriminalvårdens arbete med att förebygga återfall i brott
 Efter beräkningen av kostnaderna för en fortsatt kriminalitet framgår 
att det, för att dessa åtgärder ska löna sig, krävs att återfallsfrekvensen 
minskar med mellan 0,3 och 3,7 procentenheter, beroende på vilken av 
Riksrevisionens tre urvalsgrupper man räknar på. En vanlig uppskattning 
bland forskare är att enbart behandlingsprogrammen reducerar återfallen 
med mellan 5 och 10 procent. Kriminalvårdens åtgärder är utifrån detta 
resonemang, och givet att rätt insats ges till rätt klient, inom marginalen för 
att vara samhällsekonomiskt lönsamma.
 Dessa beräkningar utgår alltså från de påverkansinsatser som i dag 
bedrivs inom Kriminalvården. Det går också att tänka sig mer intensifierade 
insatser för att lyfta fler ur kriminalitet. Som exempel på mer omfattande 
insatser kan exempelvis det så kallade ITOK-projektet tas. Det riktar sig till 
kriminella med ett kraftigt drogberoende och kostar cirka 80 000 kronor 
per klient. Samma summa skulle naturligtvis också kunna läggas på andra 
former av påverkansinsatser, som exempelvis intensifierat stöd efter 
frigivning. Eftersom kostnaderna för fortsatt kriminalitet är stora – mer 
än 10 miljoner kronor per klient – krävs det därför, trots att kostnaderna 
för Kriminalvården ökar, inte att återfallen minskar särskilt mycket för att 
en intensifierad påverkan ska löna sig. Intensifieringen av påverkan kräver 
mellan 0,9 och 4,5 procentenheters minskning av återfallsfrekvensen. 

36RIKSREVISIONEN Kriminalvårdens arbete med att förebygga återfall i brott

37 RIKSREVISIONENKriminalvårdens arbete med att förebygga återfall i brott
3 Regeringens styrning och rapportering  
 av det återfallsförebyggande arbetet
Riksrevisionen har granskat regeringens styrning av det 
återfallsförebyggande arbetet inom Kriminalvården och om regeringen gett 
förutsättningar för Kriminalvårdens samverkan med Arbetsförmedlingen, 
kommuner och landsting. 
3.1 Regeringens mål, krav och prioriteringar för det  
 återfallsförebyggande arbetet 
Regeringens mål för verksamheten verkställighet av påföljd inom 
rättsväsendet är att påföljder ska verkställas på ett säkert, humant och 
effektivt sätt och att antalet återfall i brott ska minska.44 En genomgång av 
budgetpropositioner för perioden 2004–2010 visar att detta mål har legat 
fast under hela perioden. 
 I de senaste budgetpropositionerna säger regeringen att ”målen för 
verksamheten inte ska ställas mot varandra utan ska ses som jämställda 
och kompletterande. Ett aktivt återfallsförebyggande arbete förutsätter att de 
dömda avhåller sig från kriminalitet och droger under verkställigheten, att de 
inte avviker från anstalt och annan placering och att de regler som gäller för 
verkställigheten respekteras”.45 
 Regeringen skriver också att en engagerad och kompetent personal 
är Kriminalvårdens främsta resurs. Här skiftar regeringen fokus från att i 
budgetpropositionerna för 2007 och 2008 tala om personalens kompetens 
för att Kriminalvården ska klara sitt uppdrag på säkerhetens område, till att 
2009 och 2010 i stället tala om att ”personalens kunskap och kontakter med 
klienterna är av avgörande betydelse för hur Kriminalvården ska klara av sitt 
uppdrag”.46 
 Enligt regeringen ställer ett effektivt återfallsförebyggande arbete 
krav på en tidig kartläggning av risker, behov och andra förutsättningar 
som kan knytas till klienterna samt på en noggrann planering av 
44 Prop. 2003/04:1, prop. 2004/05:1, prop. 2005/06:1, prop. 2006/07:1, prop. 2007/08:1, prop.  
 2008/09:1, prop. 2009/10:1. 
45 Prop. 2006/07:1, prop. 2007/08:1, prop. 2008/09:1, prop. 2009/10:1.
46 Prop. 2008/09:1, s. 23, prop. 2009/10:1, s. 31.

38RIKSREVISIONEN Kriminalvårdens arbete med att förebygga återfall i brott
insatser under verkställigheten. Det förutsätter också ett nära samarbete 
mellan kriminalvården och socialtjänsten, hälso- och sjukvården och 
arbetsmarknaden. 
 I budgetpropositionen för 2010 pekar regeringen på att man genom 
reformer på flera viktiga områden har skapat förutsättningar för ett effektivt 
återfallsförebyggande arbete. Det handlar bland annat om tillgång till 
arbetsmarknadsåtgärder, möjlighet till studier och utökade möjligheter 
till utslussning. Regeringen skriver att de under hösten 2009 ska lämna 
förslag till en ny fängelselag som ska ersätta 1974 års lag om kriminalvård 
i anstalt. I och med detta fullföljs enligt regeringen det reformarbete som 
pågått under de senaste åren och som syftat till att ge Kriminalvården bättre 
förutsättningar att förebygga återfall i brott genom att anpassa innehållet i 
verkställigheten till den intagnes förutsättningar och behov.47 
3.1.1 Regeringen lyfter fram fem prioriteringar 
Regeringen lyfter i budgetpropositionerna fram följande fem prioriterade 
områden för det återfallsförebyggande arbetet. Prioriteringarna har legat fast 
under perioden 2006–2010, med vissa skillnader i vad som lyfts fram och 
betonas under varje prioritering. 
 Individuell verkställighetsplan för alla
Regeringen är tydlig med att Kriminalvården måste se till att det redan 
från början upprättas en individuell verkställighetsplan för alla klienter. För 
att innehållet i verkställigheten ska bli meningsfullt måste de individuella 
riskerna, behoven och förutsättningarna identifieras i ett tidigt skede. 
 Missbruket ska bekämpas
Regeringen uttrycker att samverkan mellan kriminalvård, socialtjänst och 
psykiatri måste stärkas. I budgetpropositionen för 2008 pekar regeringen 
särskilt på att de åtgärder som vidtas inom kriminalvården måste mötas 
av lika kraftfulla satsningar på vårdkedjan. Detta återkommer dock inte 
i de efterföljande budgetpropositionerna. Regeringen pekar också på 
att det måste finnas en realistisk plan för utslussningen i samhället. I 
budgetpropositionen för 2009 lyfter regeringen fram behovet av att det 
för all programverksamhet ska finnas en klar målsättning och former för 
utvärdering och uppföljning. 
47 Prop. 2009/10:1, s. 32. 

39 RIKSREVISIONENKriminalvårdens arbete med att förebygga återfall i brott
 Innehållet i verkställigheten
Här pekar regeringen på betydelsen av en ordnad sysselsättning under 
verkställigheten. Regeringen pekar särskilt på att samverkan mellan 
Kriminalvården och Arbetsförmedlingen måste utvecklas och stärkas. 
Kramiverksamheten48 lyfts fram i budgetpropositionen för 2008 som ett 
område där samverkan bör fördjupas. 
 Frigivningen ska förberedas
Ett effektivt återfallsförebyggande arbete och meningsfulla 
frigivningsförberedelser förutsätter enligt regeringen ett nära samarbete 
mellan Kriminalvårdens egna verksamhetsgrenar och övriga berörda 
aktörer i samhället. Vidare säger regeringen att ett effektivt samarbete 
mellan Kriminalvården och socialtjänsten, hälso- och sjukvården och 
arbetsmarknaden är nödvändigt. ”Det är först om Kriminalvårdens 
insatser genom ett sådant samarbete kan fullföljas och följas upp 
efter verkställighetens slut som de har förutsättningar att vara riktigt 
verkningsfulla” säger regeringen.49 
 Överförande av straffverkställighet
Denna prioritering avser verkställighet av frihetsberövande påföljder för 
personer utan svenskt medborgarskap, vilket inte berörs i denna granskning. 
 Sammantaget pekar regeringen i budgetpropositionerna på 
vilka förutsättningar och prioriteringar som är viktiga för ett effektivt 
återfallsförebyggande arbete. Även om det skett vissa mindre förändringar i 
regeringens skrivningar så bedömer Riksrevisionen att regeringens mål för 
det återfallsförebyggande arbete är tydligt. Ett effektivt återfallsförebyggande 
arbete förutsätter en bra planering under verkställigheten och en fungerande 
samverkan mellan Kriminalvården och övriga berörda aktörer i samhället. 
3.2 Regeringens styrning av verkställighetsplaneringen
Som en del i granskningen av det återfallsförebyggande arbetet 
har Riksrevisionen gått igenom hur regeringen styrt och följt upp 
Kriminalvårdens verkställighetsplanering. 
48 Samverkan mellan Kriminalvården, Arbetsförmedlingen och socialtjänsten. 
49 Bl.a. prop. 2006/07:1, s. 33, prop. 2008/09:1 s. 24. 

40RIKSREVISIONEN Kriminalvårdens arbete med att förebygga återfall i brott
3.2.1 Kriminalvårdens uppdrag att förebygga återfall i brott
Enligt Kriminalvårdens instruktion ska myndigheten verka för att återfall 
i brott förebyggs och att anstaltsorganisationen ska vara utformad på ett 
sådant sätt att det bland annat främjar en ändamålsenlig planering av de 
intagnas frigivning.50 
 Regeringen har genom bemyndigande i förordning51 gett Kriminalvården 
rätt att utfärda bestämmelser i form av föreskrifter för verksamheten. 
Kriminalvården har därmed möjlighet att i mera detaljerade bestämmelser 
meddela de föreskrifter i organisatoriskt hänseende som behövs för 
att uppnå samordning, effektivitet, enhetlighet och följdriktighet inom 
kriminalvårdsverksamheten. Dessa reglerar mer i detalj de krav som ställs på 
myndighetens verksamhet.
3.2.2 Regeringens återrapporteringskrav på Kriminalvården 
Enligt regleringsbrevet för 2006 ska Kriminalvården göra en bedömning av 
hur arbetet utvecklas med avseende på kvaliteten i verkställighetsplanerna. 
Vidtagna åtgärder för att utveckla verkställighetsplaneringen och 
förberedelserna för frigivning ska redovisas och bedömas. För frivårdens 
verksamhet ska samverkan med anstalterna i samband med upprättandet 
av verkställighetsplaner samt omfattningen av frivårdens medverkan i 
frigivningsförberedande arbete redovisas. Dessa krav återkommer inte i 
senare regleringsbrev. Det finns inga återrapporteringskrav avseende antal 
verkställighetsplaner. 
 I regleringsbreven för åren 2007, 2008 och 2009 finns 
återrapporteringskrav för antal verkställighetsplaner i förhållande till 
antal klienter. Slutsatser samt effekter av insatser och kvalitetsarbete 
ska ingå i analysen. Enligt 2009 års regleringsbrev ska Kriminalvården 
dessutom redovisa vilket kvalitetsarbete som bedrivits avseende 
verkställighetsplanering.
3.3 Regeringens styrning av samverkan
Riksrevisionen har också gått igenom regeringens styrning och uppföljning 
av samverkan för Kriminalvårdens klienter. Särskilt fokus ligger på styrningen 
av samverkan mellan Kriminalvården och Arbetsförmedlingen samt 
Kriminalvårdens samverkan med kommuner och landsting. 
50 2 och 3 §§ förordning (2007:1172) med instruktion för Kriminalvården.
51 8 § och 43 § KvaF. 

41 RIKSREVISIONENKriminalvårdens arbete med att förebygga återfall i brott
3.3.1 Regeringen ställer generella krav på myndigheters samverkan 
Krav på myndigheters samverkan ställs i myndighetsförordningen. 
Förordningen gäller generellt för alla förvaltningsmyndigheter under 
regeringen och innehåller bland annat bestämmelser om obligatoriska inslag 
i en myndighets organisation och ansvarsfrågor. ”Myndigheten skall verka 
för att genom samarbete med myndigheter och andra ta till vara de fördelar 
som kan vinnas för enskilda samt för staten som helhet.”52
 Även i förvaltningslagen53 anges att myndigheter ska samverka. I 6 § står 
att varje myndighet ska lämna andra myndigheter hjälp inom ramen för den 
egna verksamheten. 
 I Riksrevisionens intervju med företrädare för Justitiedepartementet 
framkommer att de anser att det inte finns något behov av att i lagstiftning 
förtydliga ansvaret för samverkan mellan myndigheter. De anser att 
det är tillräckligt med de bestämmelser om samverkan som finns i 
myndighetsförordningen.
3.3.2 Och specifika krav på Kriminalvårdens samverkan 
Enligt normaliseringsprincipen, som fastslogs i 1974 års 
kriminalvårdsreform, ska Kriminalvårdens klienter ha samma rätt till 
stöd- och vårdinsatser som övriga medborgare.54 Normaliseringsprincipen 
innebär att det generella ansvar som andra myndigheter har för till exempel 
bostad, arbete och hälso- och sjukvård även gäller Kriminalvårdens klienter. 
Kriminalvården har således inte till uppgift att tillgodose behov av arbete, 
vård, bostad med mera för sina klienter. Däremot måste Kriminalvården 
samverka med andra samhälleliga organ när det behövs för att förverkliga 
vårdens syfte55. Kriminalvården ska förmedla kontakter mellan klienten och 
olika samhällsorgan samt vara drivande när det gäller att utveckla formerna 
för samarbete med andra huvudmän.56 
 I Kriminalvårdens instruktion57 sägs att frivårdsorganisationen ska vara 
utformad så att den främjar ett effektivt samarbete med Kriminalvårdens 
övriga verksamheter och med andra myndigheter. 
 En genomgång av regleringsbreven för Kriminalvården 2006–2009 visar 
att regeringen inte har några genomgående återrapporteringskrav avseende 
samverkan motsvarande de krav som finns för bland annat antal upprättade 
52 6 § myndighetsförordningen.
53 Förvaltningslag (1986:223). 
54 Bet. JuU 1972:2 & prop. 1974:20, bet. 1982/83 JuU26 & prop. 1982/83:85 samt prop. 2000/01:76.
55 5 § KvaL.
56 Bet. 2005/06:JuU33.
57 Förordning (2007:1172) med instruktion för Kriminalvården.

42RIKSREVISIONEN Kriminalvårdens arbete med att förebygga återfall i brott
verkställighetsplaner. I stället begär regeringen återrapportering på specifika 
områden som narkotikamissbruk eller yrkesutbildning. Därmed finns inte 
underlag för överblick eller för regeringen att bedöma utvecklingen över tid 
på samverkansområdet.
 Regeringen ger i regleringsbrevet för 2006 Kriminalvården i uppdrag 
att fortsätta satsningen på att bekämpa narkotikamissbruket bland 
Kriminalvårdens klienter i enlighet med vad som anges i propositionen 
Nationella alkohol- och narkotikahandlingsplaner (prop. 2005/06:30). 
Kriminalvården ska, i syfte att förbättra samverkan mellan Kriminalvården, 
kommunerna och andra aktörer
• upprätta samverkansavtal med kommunerna avseende förfarandet för  
 såväl kontraktsvård som placeringar 34 § lagen (1974:203) om    
 kriminalvård i anstalt58
• fortsätta utvecklingen med lokalt utformade baskontrakt för  
 kontraktsvård avseende olika klientgrupper
• verka för att samverkan med andra aktörer på området utvecklas.
I regleringsbrevet för 2007 tilldelas Kriminalvården 50 miljoner kronor för 
fortsatt bekämpning av narkotikamissbruket bland Kriminalvårdens klienter. 
Av beloppet ska 10 miljoner kronor användas till åtgärder för att förbättra 
samverkan mellan Kriminalvården, kommunerna och andra aktörer på 
området. 
 Av regleringsbrevet för 2008 framgår att Kriminalvården ska redovisa 
erfarenheter av yrkesutbildningsverksamhet. Av denna redovisning 
ska erfarenheter av samverkan med Arbetsförmedlingen framgå. Även 
erfarenheter kring den så kallade Kramiverksamheten ska redovisas. 
Kriminalvården ska också redovisa en bedömning av i vilken omfattning 
psykiskt störda klienter förekommer i anstalt respektive frivård samt vilka 
särskilda åtgärder som vidtas för denna grupp. Av redovisningen ska framgå 
omfattningen av Kriminalvårdens samverkan med andra huvudmän rörande 
denna grupp samt hur samverkan på området utvecklats.
 I regleringsbrevet för 2009 återkommer kraven på redovisning av 
samverkan med andra huvudmän avseende psykiskt störda klienter. 
3.3.3 Men inget utpekat samverkansansvar på Arbetsförmedlingen 
Riksrevisionen kan konstatera att det, utöver de generella krav på 
samverkan som framgår av myndighetsförordningen och förvaltningslagen, 
inte finns ett särskilt utpekat ansvar för Arbetsförmedlingen avseende 
Kriminalvårdens klienter. I regleringsbreven för 2006–2008 anger regeringen 
58 Numera återfinns bestämmelsen i § 54 KvaL.

43 RIKSREVISIONENKriminalvårdens arbete med att förebygga återfall i brott
dock att Arbetsförmedlingen ska prioritera de grupper som befinner sig 
långt från arbetsmarknaden. Dessa allmänna formuleringar kan omfatta 
Kriminalvårdens klienter. Som en del av regeringens ändrade former för 
myndighetsstyrning är kravet borttaget i regleringsbrevet för 2009 men 
återfinns i Arbetsförmedlingens myndighetsinstruktion i stället. 
3.3.4 Och inte heller något utpekat krav på kommuner och landsting att   
 samverka med Kriminalvården
Regeringen uttrycker i budgetpropositionerna att ett effektivt 
återfallsförebyggande arbete förutsätter ett nära samarbete bland annat 
mellan Kriminalvården, socialtjänsten och hälso- och sjukvården. Trots detta 
kan Riksrevisionen konstatera att det i lagstiftningen inte finns något utpekat 
ansvar för kommuner och landsting att samverka med Kriminalvården och 
för Kriminalvårdens klienter. 
 Av hälso- och sjukvårdslagen respektive socialtjänstlagen framgår 
att kommuner och landsting får träffa överenskommelse med 
Försäkringskassan och Arbetsförmedlingen om att inom ramen för 
landstingets eller kommunens uppgifter samverka i syfte att uppnå en 
effektivare användning av tillgängliga resurser. Kommun och landsting 
ska bidra till finansieringen av sådan verksamhet som bedrivs i 
samverkan.59 Av förarbeten till lagstiftningen framgår att skrivningarna 
avser rehabiliteringsområdet. En stor andel av Kriminalvårdens klienter 
har problem med missbruk eller beroende samt psykisk sjukdom och har 
därmed också ett stort behov av vård och rehabilitering. Riksrevisionen 
noterar att Kriminalvården trots detta inte utpekas i ovan nämnda 
lagstiftning. 
3.3.5 I stället styr regeringen samverkan genom enskilda     
 samarbetssatsningar 
Riksrevisionen konstaterar att regeringen i stället har genomfört ett 
antal enskilda samarbetssatsningar, bland annat på missbruks- och 
psykiatriområdet. 
 Strategi för utveckling av missbruks- och beroendevård
Regeringen tillsatte 2007 en arbetsgrupp för samverkan inom alkohol- och 
narkotikapolitiken inklusive missbruksområdet.60 I denna grupp ingår även 
59 3 § Hälso- och sjukvårdslagen (1982:763), 2 kap 6 § socialtjänstlagen (2001:453). 
60 Socialdepartementet SAMANT, S 2007:E.

44RIKSREVISIONEN Kriminalvårdens arbete med att förebygga återfall i brott
representanter från Kriminalvården. Syftet med arbetsgruppen är bland 
annat att vara ett forum där erfarenheter och information kan utbytas 
och att utveckla samarbetet mellan politikområdena för att kunna nå de 
övergripande målen.61
 Regeringen beslutade i april 2008 om en strategi för utveckling av 
missbruks- och beroendevård.62 Strategin syftar till att ge en samlad bild av 
regeringens insatser för att utveckla missbruks- och beroendevården. Den 
anger inriktning på längre sikt och har som övergripande mål en förbättrad 
kvalitet, ökad likvärdighet och tillgång till insatser för grupper som har svårt 
att få sina vårdbehov tillgodosedda. 
 Inom ramen för strategin tillsattes också en utredning för översyn av 
missbruks- och beroendevården.63 Utredningens uppdrag är bland annat 
att tydliggöra kommunernas och landstingens ansvar för missbruks- 
och beroendevården. Även ansvaret för personer med både missbruk 
och psykiska problem ska tydliggöras. Utredaren ska även överväga 
eventuella lagförändringar och ansvarsfördelningen mellan huvudmännen. 
Kriminalvårdens roll ska belysas så att möjligheterna till samverkan 
med huvudmännen inom missbruksvården ska stärkas för att ge en bra 
behandling till klienterna. Uppdraget ska redovisas senast den 15 november 
2010. 
 Ytterligare en del i strategin är en satsning på att sprida Socialstyrelsens 
nya nationella riktlinjer om missbruksvård. Ett syfte med riktlinjerna är att 
få en gemensam kunskapsbas och ett gemensamt språk för att skapa nya 
möjligheter till samverkan.64 Regeringen har anslagit cirka 30 miljoner kronor 
per år under perioden 2008 till 2010 för att se till att de nya riktlinjerna 
blir implementerade. I regeringsbeslutet lyfts Kriminalvården fram som 
en viktig aktör som ska finnas med i regeringsbeslutet. Staten har träffat 
en överenskommelse med Sveriges Kommuner och Landsting (SKL) som 
innebär att SKL har en viktig roll i implementeringen av riktlinjerna. I 
överenskommelsen poängteras att Kriminalvården är en bland de många 
viktiga samverkansaktörerna. Det lokala utvecklingsarbetet ska därför främja 
samverkan med både myndigheter och andra aktörer. För budgetåret 2008 
tilldelades 10 miljoner kronor för att användas till åtgärder som förbättrar 
samverkan mellan Kriminalvården, kommunerna och andra aktörer på 
området.65 
61 Bilaga till protokoll vid regeringssammanträde 2007-10-18 III:7.
62 Strategi för utveckling av missbruks- och beroendevården – inriktning till och med 2010 och  
 insatser 2008, 2008-04-24 regeringsprotokoll nr III:5. 
63 Kommittédirektiv 2008:48. 
64 Bilaga till protokoll vid regeringssammanträde 2008-04-24 nr III:5.
65 Regleringsbrev för budgetåret 2007 avseende Kriminalvården.

45 RIKSREVISIONENKriminalvårdens arbete med att förebygga återfall i brott
 ”Miltonsatsningen”
Riksdagen beslöt 2004 att genomföra en satsning på psykiatri och 
socialtjänst för personer med psykiska sjukdomar och funktionshinder. 
Satsningen bestod av två delar. Den första delen omfattade 400 miljoner 
kronor 2005 och 100 miljoner kronor 2006 och gällde satsningar på vård, 
sysselsättning och boende. Den andra delen, 100 miljoner kronor vardera 
åren 2005 och 2006, gällde en särskild satsning på verksamhetsutveckling, 
till exempel inom områdena samverkan, rehabilitering, sysselsättning, 
kvalitet och arbetssätt. Satsningen har inriktats på vissa områden, främst 
på insatser som kommun och landsting gör tillsammans för personer med 
komplex och sammansatt problematik. 
 Socialstyrelsen har följt upp satsningen och redovisade resultatet i 
en rapport i augusti 2007.66 Enligt Socialstyrelsen har samverkan mellan 
kommun och landsting förbättrats genom satsningen. En övergripande 
slutsats är emellertid att punktinsatser med statliga projektmedel endast i 
mycket liten grad bidrar till att långsiktigt lösa de resurs, kompetens- och 
strukturproblem som fortfarande finns inom psykiatrin och socialtjänsten. 
Socialstyrelsen menar att sådana förändringar ofta går trögt till en början 
och därför behöver bedrivas systematiskt under flera år. 
 Kriminalvården har under flera år varit involverad i några projekt som 
syftar till att förstärka samverkan mellan kriminalvård, missbruks- och 
beroendevård och psykiatri. Verksamheterna omfattar en rad områden och 
riktar sig till klienter under verkställigheten i anstalt eller frivård eller efter 
villkorlig frigivning från ett fängelsestraff. En del av verksamheterna har 
finansierats med stöd av Nationell psykiatrisamordning (se avsnitt 5.2.2).
 Proposition om vissa psykiatrifrågor
I regeringens proposition 2008/09:193 finns förslag till olika insatser som 
berör psykiatrifrågor m.m. I propositionen föreslår regeringen ändringar av 
flera lagar. Bland annat ska kommuner och landsting bli skyldiga att ta fram 
en överenskommelse om sitt samarbete när det gäller personer med psykisk 
sjukdom och psykisk funktionsnedsättning och att upprätta individuella 
planer.
 Krimpaketet 
På arbetsmarknadsområdet har regeringen fattat beslut om olika satsningar 
för att förbättra förutsättningarna för tidigare kriminella att komma in på 
arbetsmarknaden. 
 
66 Satsning på psykiatri och socialtjänst 2005–2006, Socialstyrelsens uppföljning.

46RIKSREVISIONEN Kriminalvårdens arbete med att förebygga återfall i brott
 En av dessa satsningar är det så kallade krimpaketet som kom 2007 
och som genomförts i samarbete mellan Arbetsmarknadsdepartementet 
och Justitiedepartementet. Som en del i åtgärdspaketet genomfördes 
förändringar i flera förordningar67 för att skapa förutsättningar för 
fängelsedömda att redan innan tidpunkten för villkorlig frigivning påbörja en 
anställning.
 Departementen sammankallade också generaldirektörerna för 
Kriminalvården och Arbetsförmedlingen för samtal. Det resulterade inte i 
några beslut utan snarare i en uppmuntran till att jobba vidare. 
 Brottsförebyggande rådet har i uppdrag att utvärdera om 
fängelsedömdas medverkan i nystartsjobb, jobb- och utvecklingsgarantin 
och jobbgarantin för unga underlättat för denna grupp att återinträda på 
arbetsmarknaden. I uppdraget ingår även att följa upp och utvärdera 
resultatet av yrkesutbildning för intagna. Även effekter på återfall i brott ska 
beaktas. Brå ska delredovisa uppdraget senast den 1 december 2009 och 
slutredovisa senast den 1 juli 2010.
 Strategi för att motverka hemlöshet och utestängning från  
 bostadsmarknaden
I februari 2007 fattade regeringen även beslut om en strategi för att 
motverka hemlöshet och utestängning från bostadsmarknaden. Strategin 
bygger på en ökad samverkan och ett bredare ansvarstagande. Regeringen 
har tillsatt en interdepartemental arbetsgrupp i syfte att följa och driva 
på myndigheterna inom sina respektive ansvarsområden. För att främja 
samverkan mellan myndigheter på såväl nationell som regional och lokal 
nivå har Socialstyrelsen inrättat en styrgrupp där även Kriminalvården 
ingår.68 Inom ramen för denna strategi har cirka 50 miljoner kronor avsatts 
till lokalt utvecklingsarbete.
3.4 Regeringens rapportering till riksdagen
Riksrevisionen har gjort en genomgång av regeringens budgetpropositioner 
avseende Kriminalvården för perioden 2006–2010. Regeringen redovisar 
där sin syn på det återfallsförebyggande arbetet. Däremot utgör inte 
budgetpropositionen i formell mening någon del av styrningen gentemot 
Kriminalvården och Arbetsförmedlingen.
67 Förordning (2006:1481) om stöd för nystartsjobb, förordning (2007:414) om jobb- och  
 utvecklingsgarantin samt förordning (2007:813) om jobbgarantin för ungdomar. Ändringarna i  
 förordningarna trädde i kraft den 1 juli 2008. 
68 Pm Socialstyrelsen, 2009-03-17.

47 RIKSREVISIONENKriminalvårdens arbete med att förebygga återfall i brott
3.4.1 Regeringen kritiserar antalet planer och kvaliteten i planerna
Riksrevisionens genomgång av de senaste årens budgetpropositioner 
visar att regeringen kritiserar Kriminalvården för att andelen klienter med 
verkställighetsplan är för låg och för att kvaliteten i planerna brister. Var 
tyngdpunkten i regeringens kritik ligger varierar mellan åren. 
 I budgetpropositionen för 2006 konstaterar regeringen att 
Kriminalvården inte har lyckats upprätta verkställighetsplaner i tillräcklig 
omfattning och att kvaliteten i vissa avseenden har varit bristfällig. Följande 
år skriver regeringen i budgetpropositionen att Kriminalvården har infört 
instrument för verkställighetsplanering som ska vara ändamålsenliga och 
anpassade till den praktiska verksamheten. Samtidigt framförs kritik mot att 
planer inte upprättats för samtliga intagna.69 
 I budgetpropositionen för 2008 hänvisar regeringen till en granskning 
av Kriminalvårdens controllerfunktion70 som visar på omfattande 
kvalitetsbrister på många håll i verkställighetsplaneringen. Regeringen 
anser det anmärkningsvärt att det fortfarande, trots omfattande 
utbildningsinsatser, brister i verkställighetsplanernas kvalitet. Det är inte 
tillfredsställande att Kriminalvården inte lyckats komma till rätta med 
kvalitetsbristerna, menar regeringen. Kriminalvården måste därför öka 
ansträngningarna för att komma till rätta med bristerna. 
 I 2009 års budgetproposition nämner regeringen inget om kvaliteten 
på verkställighetsplaneringen utan konstaterar i stället att Kriminalvården 
uppvisar ett förbättrat resultat när det gäller antalet planer.
 Regeringens budgetproposition för 201071, som kom under slutfasen 
av Riksrevisionens granskning, innehåller återigen uppmaningar till 
Kriminalvården om att förbättra kvaliteten i verkställighetsplaneringen. 
Enligt regeringen måste Kriminalvården se till att det redan från början 
upprättas en individuell verkställighetsplan av hög kvalitet för alla klienter. 
Vidare sägs att verkställighetsplanens centrala roll som instrument i det 
återfallsförebyggande arbetet ställer höga kvalitetskrav och att regeringen 
noga kommer följa myndighetens arbete med att säkerställa att klienternas 
verkställighetsplaner håller en god kvalitet. Regeringen framhåller även att 
en hög kvalitet är en grundförutsättning för att myndigheten ska kunna följa 
upp resultatet av gjorda insatser och att det är viktigt att Kriminalvården 
arbetar med att säkerställa kvaliteten i verkställighetsplaneringen.
 Riksrevisionen noterar att regeringen, trots de tydliga kraven på att 
alla klienter ska ha en plan, inte har kommenterat att Kriminalvårdens 
redovisning av andelen upprättade planer inte avser samtliga klienter som 
ska ha en fastställd plan. 
69 Prop. 2006/07:1. 
70 Kriminalvården (2006) Rapport från Kriminalvårdens controllerfunktion avseende Planering av  
 kriminalvårdspåföljd och frigivningsförberedelser. Versionsnr. 02-2006-20286.
71 Prop. 2009/10:1.

48RIKSREVISIONEN Kriminalvårdens arbete med att förebygga återfall i brott
3.4.2 Regeringen redovisar inte samverkan för Kriminalvårdens klienter 
Riksrevisionens genomgång av budgetpropositionerna visar att regeringen 
i huvudsak inte redovisar eller kommenterar hur samverkan fungerar 
för Kriminalvårdens klienter. I stället återkommer det resonemang som 
redovisas avseende målen för det återfallsförebyggande arbetet. Bland 
annat säger regeringen att ”för att Kriminalvårdens inledande åtgärder ska 
ha avsedd effekt efter verkställighetens slut krävs också att andra aktörer 
i samhället fortsätter det arbete som påbörjats under verkställigheten. 
Kriminalvårdens insatser måste därför utgöra en del i en större helhet. 
Ett effektivt samarbete mellan Kriminalvården, socialtjänsten, hälso- och 
sjukvården och arbetsmarknaden är nödvändigt.72
 I budgetpropositionen för 2009 pekar regeringen dock på problemen 
med missbruk. Regeringen menar att det är angeläget att uppmärksamma 
de särskilda behov av insatser och samverkan mellan olika huvudmän som 
aktualiseras i de fall klienter med olika former av missbruk också uppvisar 
någon form av psykiatriska sjukdomssymtom. 
 I budgetpropositionen för 2010 betonar regeringen att samverkan mellan 
Kriminalvården och Arbetsförmedlingen måste utvecklas vidare. Regeringen 
säger vidare att Kriminalvården i samverkan med andra aktörer måste 
vidta åtgärder för att skapa arbete och meningsfull sysselsättning under 
verkställigheten. 
 Sammantaget kan dock Riksrevisionen konstatera att det saknas en 
samlad bild av hur samverkan för Kriminalvårdens klienter fungerar i 
praktiken. 
3.5 Sammanfattande iakttagelser 
• En bra planering under verkställigheten och en fungerande samverkan  
 mellan Kriminalvården och andra myndigheter och aktörer är enligt  
 regeringen avgörande för ett effektivt återfallsförebyggande arbete.  
 Regeringens mål för det återfallsförebyggande arbetet har legat fast  
 under perioden 2004–2010 och omfattar bland annat fem prioriteringar:  
 en individuell verkställighetsplan för alla, missbruk ska bekämpas,  
 innehållet i verkställigheten, frigivningen ska förberedas och överförande  
 av straffverkställighet. 
72 Prop 2008/09:1, s. 41.

49 RIKSREVISIONENKriminalvårdens arbete med att förebygga återfall i brott
• Regeringens krav på verkställighetsplaneringen i Kriminalvårdens  
 regleringsbrev avser bland annat redovisning av antal  
 verkställighetsplaner i förhållande till antal klienter. Regeringen har i  
 budgetpropositionerna pekat på att antalet planer är för få samt på  
 brister i kvaliteten i verkställighetsplaneringen. Regeringen verkar inte ha  
 reagerat på att Kriminalvårdens redovisning av andel upprättade planer  
 inte avser alla klienter som ska ha en fastställd plan. 
• Regeringen redovisar eller kommenterar i huvudsak inte i  
 budgetpropositionerna hur samverkan för Kriminalvårdens klienter  
 fungerar i praktiken. I stället återkommer regeringen till sin syn på hur  
 samverkan bör fungera. Regeringen pekar i ett fall på problem vad gäller  
 missbruk.
• Regeringen ställer endast generella krav på myndigheternas samverkan  
 i det återfallsförebyggande arbetet, bland annat för Arbetsförmedlingen.  
 På Kriminalvården ställs mer specifika samverkanskrav och även på 
 återrapportering av samverkan. 
• Det finns i lagstiftningen inte något utpekat ansvar för kommuner och  
 landsting att samverka med Kriminalvården. Kriminalvården finns inte  
 med bland de aktörer som kan ingå överenskommelser med kommuner  
 och landsting enligt socialtjänstlagen och hälso- och sjukvårdslagen.  
 Detta trots att samverkan avser rehabilitering.
• Regeringen har genomfört ett antal enskilda samarbetssatsningar, bland  
 annat det så kallade krimpaketet och strategin för utveckling av  
 missbruks- och beroendevård. Regeringen har inom ramen för strategin  
 också tillsatt en utredning för översyn av missbruks- och  
 beroendevården. Vissa av insatserna har följts upp. 

50RIKSREVISIONEN Kriminalvårdens arbete med att förebygga återfall i brott

51 RIKSREVISIONENKriminalvårdens arbete med att förebygga återfall i brott
4 Verkställighetsplanering
Kriminalvården har slagit fast att en sammanhängande plan för hela 
verkställigheten är grunden för att myndigheten ska kunna fullgöra 
uppdraget att motverka återfall i brott.73
4.1 Styrningen av verkställighetsplaneringen
Att det ska finnas en verkställighetsplanering och hur denna ska se ut 
regleras i både lag och förordning.74 För att komma till rätta med brister i 
planeringen beslutade Kriminalvården 2006 om en förstärkt organisation 
med uppdrag att stärka och utveckla verkställighetsplaneringen.75 Den 
förstärkta organisationen innebar att sju helårsresurser, i form av en 
nationell och sex regionala samordnare, avsattes för att samordna arbetet 
med verkställighetsplanerna. På varje verksamhetsställe utsågs också lokalt 
ansvariga för utvecklingen av detta arbete. Andra insatser som gjorts för 
att komma till rätta med kvalitetsbristerna är bland annat ett IT-stöd, att 
frivården lyftes fram som central aktör för verkställighetsplaneringen samt 
utbildning kring verkställighetsplaneringen. Kriminalvården har även tagit 
fram checklistor för att följa upp frivårdens samordningsansvar. Uppdraget 
om satsningen på verkställighetsplaneringen har funnits under flera år i 
verksamhetsplanen. För 2009 finns också ett uppdrag gällande redovisning 
kring kvalitetsarbetet. 
 Som framgår av avsnitt 2.4 Styrning och ledning använder 
Kriminalvården sig utöver finansiell styrning i stor utsträckning av 
detaljerade föreskrifter med allmänna råd för att styra verksamheten. 
Riksrevisionen konstaterar att implementeringen av föreskriften 
avseende verkställighetsplanering har dragit ut på tiden. De initiala 
utbildningsinsatserna för 150 personer som skulle stötta implementeringen 
lokalt var enligt Kriminalvården otillräckliga sett till den stora förändring 
som implementeringen innebar. Utbildningsinsatser för kontaktmän och 
frivårdsinspektörer dröjde flera år. När det gäller frivårdens utpekade 
samordningsansvar är detta inte heller implementerat fullt ut enligt 
73 KVFS 2008:12.
74 5 § KvaL; 6 § KvaF.
75 Beslut angående förstärkt organisation med mera för arbetet med verkställighetsplanering 2006- 
 11-29, diarienummer 55-2006-026046.

52RIKSREVISIONEN Kriminalvårdens arbete med att förebygga återfall i brott
Kriminalvårdens controllerfunktion.76 Denna uppfattning framkommer 
också i Riksrevisionens intervjuer med alla nivåer inom Kriminalvården 
och även i intervjuer med Kriminalvårdens externa samverkanspartners. 
Kriminalvårdens internrevision har konstaterat att implementeringen 
av myndighetens föreskrifter ofta brister.77 Det saknas enligt 
internrevisionen myndighetsgemensamma rutiner för Kriminalvårdens 
implementeringsarbete med verkställighetsplaneringen.
 Kriminalvårdens ledning anser att den förstärkta organisationen för 
verkställighetsplaneringen är ett exempel på att man försökt ha en bättre 
implementeringsstrategi. Det finns en medvetenhet om att det är viktigt att 
implementera prioriterade områden på ett bra sätt för att de ska få avsedd 
verkan. Samtidigt har det i Riksrevisionens granskning framkommit att den 
förstärkta organisationen i praktiken inte fungerat fullt ut. Två av de sju 
resurssatta helårsresurserna har inte varit besatta under hela perioden och 
dessutom har det framkommit skillnader i såväl kunskap som engagemang 
bland de lokala utvecklarna. Den förstärkta organisationen är inte 
permanentad utan kvarstår enligt Kriminalvården så länge behov finns.
 Ledningen framför i intervjuerna att det finns områden kvar att arbeta 
med. Exempel på sådana områden är kvaliteten i verkställighetsplanerna, 
ytterligare implementering av samordningsansvaret för frivården, bättre IT-
stöd, mer utbildning och handledning. Frågan om en eventuell specialisering 
av vårdarrollen togs också upp i detta sammanhang samt att uppföljningen 
behöver utvecklas. 
 Sammantaget anser ledningen att det återstår en del att göra för att 
uppnå målet med en verkställighetsplanering i rätt tid med hög kvalitet. 
Det framhålls i intervjuerna att detta i stor utsträckning är en lednings- 
och prioriteringsfråga. Cheferna ute i verksamheten måste bättre förklara 
och motivera varför verkställighetsplaneringen är viktig, samtidigt som 
det också måste tydliggöras hur prioriteringarna är tänkta att göras, enligt 
ledningen. Även Kriminalvårdens controllerfunktion framför att utvecklingen 
av verkställighetsplaneringen på många sätt är en fråga för den lokala 
ledningen från regionchef till kriminalvårdsinspektör.78 
76 Kriminalvården (2009) Rapport från Kriminalvårdens controllerfunktion avseende  
 Uppföljning av verkställighetsplanering. Rapport 24, 2009-03-12.
77 Kriminalvården (2008) Kriminalvårdens internrevision, Baspersonalens informationsmiljö.  
 Rapport 2008:1.
78 Kriminalvården (2009) Rapport från Kriminalvårdens controllerfunktion avseende  
 Uppföljning av verkställighetsplanering. Rapport 24, 2009-03-12.

53 RIKSREVISIONENKriminalvårdens arbete med att förebygga återfall i brott
 Riksrevisionens granskning visar också att den lokala ledningens 
förhållningssätt till och prioritering av verkställighetsplaneringen är av stor 
betydelse. Samtidigt visar intervjuerna att det är otydligt för den lokala 
ledningen vad som ska uppnås och vad som är en tillräckligt god kvalitet 
i planeringen, vilket även har framförts av en regionchef och i intervjuer 
med regionala verkställighetsplaneringssamordnare. Det finns även en 
oklarhet i vad frivårdens samordningsansvar innebär. En fråga som hela 
organisationen däremot är överens om är att IT-stödet som utvecklades för 
verkställighetsplaneringen är bristfälligt och svårarbetat och därmed behöver 
utvecklas.
4.2 Vikten av en verkställighetsplanering
Kriminalvård i anstalt ska utformas så att den främjar den intagnes 
återanpassning i samhället. Verksamheten ska från början inriktas på 
åtgärder som förbereder den intagne för tillvaron utanför anstalten.79 För 
att uppnå detta är det viktigt att de individuella riskerna, behoven och 
förutsättningarna identifieras.80 Kriminalvård i anstalt ska planläggas81 
genom att det för varje intagen ska finnas en verkställighetsplan.82 Detta 
gäller för alla klienter i anstalt och alla klienter som står under övervakning 
efter villkorlig frigivning.83 I Kriminalvårdens föreskrifter finns närmare krav 
på verkställighetsplaneringen. 
4.2.1 Verkställighetsplaneringens olika moment
Den anstalt eller det frivårdskontor där klienten är inskriven ansvarar 
för att en verkställighetsplan upprättas och fastställs och att en ansvarig 
tjänsteman utses för varje klient.84 I normalfallet är det klientens kontaktman 
som ansvarar för att en verkställighetsplan upprättas.85
79 4 § KvaL.
80 Prop. 2008/09:1 utgiftsområde 4, s. 23.
81 5 § KvaL.
82 6 § KvaF. När det i förordningen står behandlingsplan menas det som i dag kallas för  
 verkställighetsplan. 
83 KVFS 2008:12.
84 2 § KVFS 2008:12.
85 2 § KVFS 2008:12.

54RIKSREVISIONEN Kriminalvårdens arbete med att förebygga återfall i brott
 En verkställighetsplan ska upprättas inom en månad från intagningen på 
anstalt.86 Under pågående verkställighet ska verkställighetsplanen omprövas 
och fastställas på nytt vid behov och vid särskilda händelser, dock som minst 
enligt vissa angivna tider som beror på återstoden av verkställighetstiden. 
Planen ska också omprövas inför och efter förflyttning mellan anstalter och 
inför villkorlig frigivning.87 
 För klienter som efter villkorlig frigivning står under övervakning ska 
den plan som upprättats under anstaltstiden omprövas och fastställas inom 
en månad från övervakningens början och därefter ska den omprövas och 
fastställas på nytt enligt fastlagda tider och vid särskilda händelser.88 
 Efter villkorlig frigivning gäller att den plan som upprättats under 
anstaltsvistelsen ska omprövas och fastställas på nytt.89 Före första 
fastställande och före omprövning senast efter sex månader ska en 
verkställighetsplan normalt tas upp i frivårdskollegium90.
Figur 4: Verkställighetsplanens olika moment
Utredning
med hjälp av
utredningsverktyg
eller utifrån
journaluppgifter
Plan och 
uppföljning
där mål formuleras, 
insatser planeras och 
följs upp
Risk- och
behovsbedömning
utifrån utredningens
resultat och
kontaktmannens
bedömning
86 10 § KVFS 2008:12 – Bestämmelserna om när verkställighetsplan ska fastställas fanns tidigare  
 i anstaltsföreskrifterna. Tidigare gällde enligt 3 kap. 2 § anstaltsföreskrifterna (KVFS 2006:26) att  
 verkställighetsplanen skulle upprättas inom sex veckor. Denna föreskrift ersattes den 1 april  
 2008 av anstaltsföreskriften (KVFS 2008:3) (som nu ersatts av KVFS 2009:4) och samtidigt  
 flyttades bestämmelsen om när verkställighetsplan skulle upprättas till föreskriften om planering  
 (KVFS 2008:12), där det i 10 § anges att verkställighetsplanen ska upprättas inom en månad.  
 Långtidsdömd häktad klient (män med minst fyra år, kvinnor med minst två år) placeras på  
 riksmottagning och genomgår en där en utredning på cirka sex veckor som underlag för beslut  
 om särskilda villkor. På riksmottagningen ska ingen verkställighetsplan upprättas. När klienten 
 sedan placeras på lämplig anstalt ska en plan upprättas inom en månad.
87 10 § KVFS 2008:12.
88 12 § KVFS 2008:12 Planen ska omprövas och fastställas var tredje månad, då ansvaret övergår till  
 annat verksamhetsställe, inför övervakningens upphörande samt vid behov. 
89 12 § KVFS 2008:12. 
90 Frivårdskollegium är ett forum inom frivården för bland annat avstämningar inför beslut  
 i klientärenden som exempelvis verkställighetsplanering. Sammansättning kan variera men  
 i frivårdskollegiet bör ingå en befattningshavare med beslutsdelegation för de ärenden som  
 behandlas.

55 RIKSREVISIONENKriminalvårdens arbete med att förebygga återfall i brott
Verkställighetsplaneringen består av tre olika moment: en utredning, en risk- 
och behovsbedömning samt planering och uppföljning, se figur 4 ovan. 
 Utredningen utgår från en kartläggning av de så kallade kriminogena 
faktorerna, det vill säga de förhållanden hos den intagne som bidrar till att 
brott begås. Dessa faktorer är antingen statiska och opåverkbara, exempelvis 
ålder vid första dom och antal tidigare domar, eller dynamiska och möjliga 
att påverka, exempelvis utbildningsnivå, psykisk ohälsa, alkohol- och 
drogmissbruk samt arbetslöshet. De statiska och dynamiska faktorerna 
ligger till grund för de riskbedömningar som Kriminalvården gör för att 
uppskatta den intagnes risk för att återfalla i brott. För att identifiera de 
insatser som måste till för att minska denna risk görs en behovsbedömning 
utifrån de dynamiska faktorerna och den riskbedömning som gjorts. 
 En individanpassad planering sker utifrån vad som framkommer 
i risk- och behovsbedömningarna. När klientens behov identifierats 
ska de omsättas till konkreta insatser. För att göra detta formuleras i 
verkställighetsplanen mål och delmål och därefter bestäms insats, tidsplan 
samt vem som är ansvarig.91 
 Verkställighetsplanen ska vara ett instrument både för planering och 
för dokumentation. Alla insatser som en klient får del av, som exempelvis 
påverkansprogram, arbetsdrift och studier, ska planeras, dokumenteras och 
följas upp i planen.92 
 Verkställighetsplanen ska följa klienten under hela verkställigheten 
oavsett verksamhetsställe, ska vara framåtsyftande och sikta mot utsluss och 
tiden efter frigivning.93
 Alla planer ska normalt behandlas i behandlingskollegium innan 
de fastställs.94 Kollegium hålls vanligtvis en gång i veckan och normalt 
deltar kriminalvårdsinspektör och kontaktman. I de allra flesta fall, enligt 
Riksrevisionens intervjuer på anstalterna med både klienter och personal, 
deltar klienten vid det initiala kollegiet, därefter varierar det om klienten 
deltar eller ej. Frivården ska vara informerad inför det första kollegiet och bör 
redan då ha tagit ställning till frågan om övervakning, då detta dels påverkar 
hur planeringen inför frigivningen ska se ut, dels är avgörande för om 
frivårdens samordningsansvar aktualiseras.
 I figur 5 nedan illustreras de olika stegen i verkställighetsplaneringen. 
Under Riksrevisionens drygt 100 intervjuer med Kriminalvården har alla de 
olika stegen i planeringen diskuterats. Intervjuerna genomfördes främst 
under perioden mars till september 2009. 
91 5 § KVFS 2008:12 med tillhörande allmänna råd.
92 7§ KVFS 2008:12 samt 3 och 20 §§ KVFS 2008:11.
93 Anstalten ansvarar för planen för de klienter som i sin utsluss beviljats frigång eller vårdvistelse,  
 för planeringen för klienter som beviljats utökad frigång och vistelse i halvvägshus ansvarar  
 frivården. 2 § KVFS 2008:12 Allmänna råd.
94 10 § KVFS 2008:12.

56RIKSREVISIONEN Kriminalvårdens arbete med att förebygga återfall i brott
 Under aktgranskningen har alla steg utom utredning, behovsbedömning 
och val av insats granskats. Bedömningarna har främst gjorts 
utifrån föreskriften om verkställighetsplanering, KVFS 2008:12. 
Där bedömningsgrund saknats i föreskriften har Kriminalvårdens 
utbildningsmaterial använts. Riksrevisionen har i aktgranskningen, så långt 
det varit möjligt, utgått från den senast fastställda planen. 
Figur 5: De olika stegen i verkställighetsplaneringen
Utredning
• Genomgång av 
 journal, psykologutlåtanden, personlig 
 bedömning.
Tidsplan
• När under 
 verkställigheten en 
 insats ska sättas in.
Ansvarig
• Vem som ansvarar 
 för insatsens 
 genomförande. 
 Klienten ska vara 
 delaktig.
Riskbedömningar
• Utifrån statiska och 
 dynamiska faktorer 
 bedöms risk för 
 återfall och  
 misskötsamhet.
Insats
• Insatser kopplas till 
 målen för att lösa 
 behoven.
Avsluta
• När insatsen avslutas 
 eller avbryts ska 
 detta anges.
Behovsbedömning
• Genomgång av 
 klientens olika 
 behov utifrån de 
 dynamiska 
 faktorerna.
Målformulering
• För att göra behoven 
 angripbara formuleras
 mål.
Uppföljning
• Utfallet av insatsen 
 ska följas upp och 
 kommenteras.
4.3 Upprättande, fastställande och omprövning av planer
Riksrevisionen har granskat Kriminalvårdens återrapportering till regeringen 
avseende andelen planer samt hur Kriminalvården uppfyller kraven i lag och 
föreskrift. 
4.3.1 Kriminalvårdens återrapportering om andelen planer är inte  
 rättvisande
I årsredovisningen för 2008 redovisar Kriminalvården att 97 procent av 
klienterna har en verkställighetsplan. Denna siffra baseras dock på intagna 
med en fängelsedom på mer än tre månader och som avtjänat minst 

57 RIKSREVISIONENKriminalvårdens arbete med att förebygga återfall i brott
två månader. Det är därför oklart hur stor andel av samtliga klienter som 
har en verkställighetsplan. Den redovisning som Kriminalvården ger i 
årsredovisningen kan inte anses vara rättvisande eftersom den inte omfattar 
samtliga klienter som ska ha en plan. 
 Riksrevisionens årliga revision har framfört synpunkter på hur 
Kriminalvården presenterade kvaliteten på verkställighetsplaner i 
årsredovisningen 2007. Riksrevisionen hänvisade då till den interna 
utvärdering som Kriminalvården låtit utföra under 2007. Denna visade 
att andelen fastställda verkställighetsplaner som uppfyllde kraven enligt 
Kriminalvårdens föreskrifter var avsevärt lägre än det som presenterades 
i årsredovisningen. I den skriftliga avrapporteringen till Kriminalvården 
framförde Riksrevisionen att innebörden av detta var att läsaren kunde få 
uppfattningen att hanteringen av verkställighetsplanerna var avsevärt bättre 
än vad den verkligen var.95
4.3.2 Nio procent av klienterna saknar en plan
Riksrevisionen har i aktgranskningen analyserat hur stor andel av 
klienterna som har en plan. Resultatet är att nio procent av klienterna i 
Riksrevisionens urval saknar en plan. Fördelat på urvalsgruppen saknar 
cirka 20 procent av de unga förstagångsdömda och de återfallsbenägna 
klienterna en plan medan alla långtidsdömda klienterna har en plan. En 
förklaring till skillnaderna mellan grupperna är att en majoritet av de unga 
förstagångsdömda och de återfallsbenägna avtjänar kortare straff. Under 
intervjuer med Kriminalvården har det påtalats att det är svårare att hinna 
med planeringen för dessa klienter. Lagstiftningens krav är dock att alla 
intagna ska ha en plan, och Riksrevisionen kan konstatera att Kriminalvården 
inte lever upp till det kravet. 
Tabell 4: Andel klienter som fått en verkställighetsplan96
Ja Nej
Totalt 91 % 9 %
Långtidsdömda 100 % 0 %
Unga förstagångsdömda 81 % 19 %
Återfallsbenägna 80 % 20 %
Källa: Riksrevisionens aktgranskning.
95 Promemoria från Riksrevisionens avdelning för årlig revision, dnr 32-2007-0696.
96 I dessa siffror ingår inte verkställigheter under en månad.

58RIKSREVISIONEN Kriminalvårdens arbete med att förebygga återfall i brott
4.3.3 Kriminalvården uppfyller inte kraven i föreskriften
Verkställighetsplanen ska vara ett levande dokument som följer 
klienten under tiden inom Kriminalvården. Den ska uppdateras för att 
spegla klientens aktuella situation i förhållande till planen. Därför har 
Kriminalvården specificerat olika tillfällen då planen ska omprövas. 
Riksrevisionen har granskat om Kriminalvården lever upp till de egna kraven 
på fastställande och omprövning av planerna utifrån de olika tidsramar som 
anges i föreskriften. 
 JO har i ett flertal fall framfört kritik mot Kriminalvården för att 
verkställighetsplaner inte upprättats eller omprövats inom de tidsgränser 
som anges i Kriminalvårdens föreskrifter. Den senaste JO-anmälningen 
som lett till kritik i detta avseende avsåg en verkställighetsplan som 
omprövades först fem månader efter föregående fastställande.97 I ett ärende 
från september 2009 noteras att JO kommer att vara uppmärksam på 
anmälningar av denna typ av fråga.98 
Tabell 5: Andelen klienter med planer som är fastställda och omprövade enligt föreskrift
Första fastställan 
inom en månad99
Omprövad under 
verkställigheten
Omprövad inför 
frigivning
Totalt 56 % 26 % 50 %
Långtidsdömda 26 % 20 % 48 %
Unga 
förstagångsdömda
75 % 39 % 53 %
Återfallsbenägna 65 % 26 % 52 %
Källa: Riksrevisionens aktgranskning.
Enligt föreskriften ska alla klienter ha en fastställd plan inom en månad 
från intagningen, alternativt inom en månad efter utplacering på anstalt 
för de klienter som först placeras på riksmottagning.100 Av Riksrevisionens 
aktgranskning framgår att 56 procent av planerna är fastställda i tid.101 Att 
en plan inte är fastställd behöver inte betyda att planeringen är obefintlig; 
delar av planeringen kan vara klar. Enligt Kriminalvården kan det formella 
fastställandet dröja då exempelvis kollegium inte hinner hållas inom 
97 JO-beslut 2009-09-29, dnr 4535-2009.
98 JO-beslut 2009-09-16, dnr 62-2009.
99 Här ingår inga planer för klienter som påbörjade sin verkställighet före oktober 2005, då IT-stödet  
 ännu inte var implementerat i hela organisationen.
100 10 § KVFS 2008:12.
101 Sedan den 1 april 2008 ska planen fastställas inom en månad, tidigare skulle planen fastställas  
 inom sex veckor. En stor del av planerna, 309 stycken, omfattas av den tidigare tidsfristen  
 om sex veckor. Riksrevisionen tog hänsyn till detta i granskningen och har bedömt efter gällande  
 föreskrift, vilket alltså innebär att flertalet planer bedömts mot en längre tidsfrist än den nu  
 gällande. En bedömning mot den nu gällande föreskriften hade troligen gett en betydligt lägre  
 andel planer fastställda i tid.

59 RIKSREVISIONENKriminalvårdens arbete med att förebygga återfall i brott
tidsramen. Kriminalvården menar vidare att många planer fastställs i 
nära anslutning till tidsramen. Att endast hälften av alla klienter har en 
verkställighetsplan fastställd i tid kan dock inte anses vara en godtagbar 
nivå. 
 Verkställighetsplanerna ska också omprövas och fastställas på nytt 
var tredje månad om det kvarstår mer än ett år av verkställigheten och 
varannan månad under det sista året av verkställigheten.102 Riksrevisionens 
aktgranskning visar att endast 26 procent av planerna uppdaterats enligt 
föreskriften och kan därmed konstatera att Kriminalvården inte lever upp till 
de krav som de själva formulerat i föreskriften.
 Inför en villkorlig frigivning ska en slutgiltig omprövning av planen 
göras.103 Detta är viktigt för att säkerställa att klientens verkställighet finns 
dokumenterad inför frigivningen. För klienter som ska stå under övervakning 
är det viktigt för frivårdens fortsatta arbete. 
 Vad begreppet ”inför frigivningen” konkret innebär preciseras inte 
närmare i föreskriften.104 Enligt den nationella samordnaren ska detta förstås 
som ”så nära inpå frigivningen som möjligt”. Den ansvariga tjänstemannen 
har tillgång till verkställighetsplanen i tio dagar efter det att klienten lämnat 
anstalten och kan då avsluta planen under denna tid. I Riksrevisionens 
kontakter med företrädare för Kriminalvården har det dock uttryckts att det 
är rimligt att sista omprövningen inför frigivningen äger rum senast två 
till tre dagar före frigivningen för klienter med korta straff och två till tre 
veckor före frigivningen för klienter med längre straff.105 Med utgångspunkt 
i detta kan Riksrevisionen, utifrån aktgranskningen, konstatera att enbart 
hälften av planerna fastställts inför frigivningen. Det finns därmed en risk 
att dokumentationen om klientens verkställighet är ofullständig, vilket är 
olyckligt för Kriminalvårdens uppföljning samt i de fall frivården ska arbeta 
vidare med klienten eller om klienten skulle återfall i brott och få en ny 
kriminalvårdspåföljd.
 Riksrevisionens aktgranskning baseras på ett strategiskt urval av 
klienter. De klienter som valts ingår i tre konstruerade grupper som anses 
vara samhällsekonomiskt kostsamma. Aktgranskningen visar att det finns 
skillnader mellan grupperna när det gäller fastställande och omprövning av 
planerna. Dessa skillnader är obefogade då Kriminalvårdens egen föreskrift 
säger att samtliga klienter ska ha en fastställd plan och att alla planer ska 
omprövas med viss regelbundenhet.
102 10 § KVFS 2008:12.
103 10 § KVFS 2008:12.
104 Intervjuer med Kriminalvårdens chefsjurist och en nationell VSP-samordnare.
105 Intervju med Kriminalvårdens jurist.

60RIKSREVISIONEN Kriminalvårdens arbete med att förebygga återfall i brott
4.4 Innehållet i planerna
4.4.1 Riskbedömningarna är ofullständiga
Riskbedömningar av klienterna avseende risken för återfall i brott och risken 
för misskötsamhet görs inledningsvis när planen först upprättas, och sedan 
fortlöpande under verkställigheten.106 Syftet med riskbedömningarna är 
dels att skapa en säker miljö för klienter och personal, dels att se till att 
rätt klienter får rätt insats genom att insatserna fokuseras till medel- och 
högriskklienter.107 Riskbedömningarna är en del av verkställighetsplaneringen 
men också underlag för beslut om placering, permissioner, 
utslussningsåtgärder, uppskjuten villkorlig frigivning och övervakning vid 
villkorlig frigivning med mera. 
 Aktgranskningen visar att det i 63 procent av de granskade planerna 
finns en tillfredsställande genomgång av de kriminogena faktorer som 
ska ligga till grund för bedömningen av risken för återfall i brott och i 34 
procent för bedömningen av risken för misskötsamhet.108 Övriga planer tar 
upp felaktig information eller utelämnar väsentlig information. Exempel 
på brister är att de statiska faktorer (exempelvis tidigare brottslighet) som 
enligt forskning påverkar risken för återfall inte anges. Vidare blandas risk 
för återfall och misskötsamhet ihop. Det finns även en tendens att blanda 
in behovsbedömningar i riskbedömningen, och i 14 procent av fallen 
förekommer det också planering av insatser i rutan för riskbedömning.
 Vid intervjuerna med personal på anstalter framkommer olika bilder. 
Vissa kontaktmän anser att föreskriften med allmänna råd är en bra hjälp 
för att göra riskbedömningar, och de känner sig kompetenta att göra dem. 
Ett flertal kontaktmän anser dock att föreskriften inte är ett tillräckligt stöd 
för riskbedömningarna och att de känner att de inte har kompetens att göra 
dessa bedömningar. 
 Riskbedömningarnas innehåll lever alltså inte alltid upp till kraven, 
och därmed finns en risk för att underlaget för gradering av risknivån, 
för verkställighetsplanering samt för bland annat beslut om permission 
och utslussningsåtgärder är ofullständigt. Att riskbedömningarna inte 
är korrekt beskrivna är, enligt Kriminalvården, inte samma sak som att 
riskbedömningarna inte genomförts eller är felaktiga. Då riskbedömningarna 
är en grundläggande del i arbetet med verkställighetsplaneringen bedömer 
Riksrevisionen dock att en korrekt motivering till riskbedömningen är av 
betydelse. 
106 3§ KVFS 2008:12. Förutom riskbedömningarna görs också en bedömning av skyddande faktorer.  
 Dessa är sådana positiva, stödjande faktorer hos klienten som kan tänkas minska risken för  
 återfall i brott. Vad som avses med skyddande faktorer beskrivs inte närmare i föreskriften.
107 Kriminalvården (2009) Kriminalvårdens utbildningsmaterial – VSP Riskbedömning. Hämtat från 
 Kriminalvårdens intranät i februari 2009.
108 Riksrevisionens bedömningar har gjorts utifrån föreskriften KVFS 2008:12 och 
 utbildningsmaterial.

61 RIKSREVISIONENKriminalvårdens arbete med att förebygga återfall i brott
4.4.2 Klientens planering saknar ofta målformuleringar
När kontaktmannen konstaterat att det föreligger ett behov för klienten på 
ett område, som exempelvis arbete eller narkotika, ska behovet konkretiseras 
genom en målformulering. Mål formuleras för att matcha behovet med 
en insats. Huvudmålet ska vara framtidsinriktat och beskriva ett önskvärt 
tillstånd eller resultat. Delmålen ska baseras på huvudmålet, utgöra steg på 
vägen mot detta och gärna vara direkt mätbara. 
 Riksrevisionen har i aktgranskningen granskat målformuleringarna 
och kan konstatera att det i 38 procent av fallen saknas en målformulering. 
Under intervjuer med personal på anstalter framkommer att många anser 
att det är svårt att formulera mål. Målformuleringarna är viktiga av flera 
skäl, bland annat för att operationalisera behoven och sätta in en lämplig 
insats samt för att ge klienten mål att nå under verkställigheten och mål som 
Kriminalvården kan följa upp. 
4.4.3 Oklara tidsplaner och ansvarsfördelningar
För de insatser som ska vidtas under verkställighetstiden bör det 
konkretiseras vem som är ansvarig för genomförandet samt när insatserna 
ska påbörjas och avslutas.109 Då ansvaret för genomförandet av olika 
insatser kan ligga på olika personer är det viktigt att det klargörs vem som är 
ansvarig för den enskilda insatsen. För att undvika krockar och för att varje 
insats ska ge resultat är det också viktigt att det i planen framgår när de olika 
insatserna är tänkta att sättas in. 
 Med hjälp av aktgranskningen kan Riksrevisionen konstatera att 
ansvarig för genomförande av insatserna anges i 43 procent av fallen.110 
Tidsplan anges endast i 17 procent av insatserna. Det råder alltså osäkerhet 
om vem som är ansvarig för att en insats genomförs och när den ska 
genomföras. Under en dag ska en klient delta i olika verksamheter, det 
kan vara arbetsdrift, studier, programverksamhet, myndighetssamtal eller 
annat. För att kunna koordinera de olika insatserna och för att klargöra vad 
som ska göras under anstaltstiden respektive efter frigivning är det viktigt 
att tydliga tidsplaner anges. Genom att ange vem som är ansvarig för en 
insats blir det också tydligt vilka insatser Kriminalvården själva kan arbeta 
med och vilka som kräver samverkan. Ansvarsfördelningen tydliggörs i och 
med detta. Att uppgifterna om en ansvarig och tidsplan saknas försvårar 
informationsöverföringen och därmed den fortsatta planeringen när klienten 
byter anstalt eller kontaktman. Det försvårar också uppföljningen och 
samverkan. 
109 Allmänna råd till 5 § KVFS 2008:12.
110 Riksrevisionen har i aktgranskningen undersökt hur ofta en ansvarig tjänsteman anges.  
 Eftersom klienterna inte har något ansvar för genomförandet av planen har de fall där klienten  
 angetts som ansvarig bedömts som ”ansvarig ej angiven”, även om klientens aktiva medverkan  
 är önskvärd. Beträffande tidsplanerna har Riksrevisionen bedömt att skrivningar i stil med:  
 ”under verkställigheten” inte är precisa nog för att kunna anses utgöra en tidsplan.

62RIKSREVISIONEN Kriminalvårdens arbete med att förebygga återfall i brott
4.4.4 Brister i den röda tråden och i överskådligheten
Enligt föreskriften utgör en sammanhängande plan för varje klient grunden 
för att Kriminalvården ska kunna fullgöra sitt uppdrag. Det bör således 
finnas en logisk koppling mellan de olika stegen i planeringen. Ovan har 
iakttagelser redovisats som visar på brister i kvaliteten i de olika stegen 
av verkställighetsplaneringen. Under arbetet med aktgranskningen 
gjorde Riksrevisionen också iakttagelser av en mer övergripande karaktär, 
nämligen att den röda tråden i planeringen ibland saknas. Mot bakgrund 
av verkställighetsplanens risk- och behovsbedömning samt kartläggningen 
av de dynamiska faktorerna, framstår inte målen och valen av insatser som 
logiska. 
 Under intervjuer med chefer som har till uppgift att fatta beslut om att 
fastställa verkställighetsplaner och utslussningsåtgärder har dessa påtalat 
att brister i den röda tråden förekommer återkommande. När planen 
eller utslussningsåtgärden kommer upp för beslut kan cheferna i dessa 
fall inte förstå varför klienten, utifrån den utredning och planering som 
finns i planen, föreslås de insatser som anges. Det har enligt intervjuerna 
förekommit att klienter fått avslag på exempelvis utslussningsåtgärder på 
grund av bristande kvalitet i planeringen. Vanligare är dock att planen eller 
beslutsunderlaget skickas tillbaka till kontaktmannen för bearbetning tills en 
tillfredsställande kvalitet uppnås.
 Bristerna i den röda tråden förstärks av att en motivering till val av 
insatser ofta saknas eller är ytterst kortfattad samt att överskådligheten 
i IT-stödet är mycket begränsad. Planeringen bör vara överskådlig så att 
det är tydligt när en insats är tänkt att komma, hur den förhåller sig till 
övriga insatser och vilket behov den är tänkt att lösa. Att planen ska vara 
överskådlig innebär också att det på ett enkelt sätt framgår var i klientresan 
en klient befinner sig. Enligt Riksrevisionens bedömning saknas denna 
överskådlighet i IT-stödet. Bristen på överskådlighet påtalas även som ett 
problem av kontaktmän och frivårdsinspektörer. Det är tidskrävande att 
klicka sig fram mellan en mängd flikar och successivt själv pussla ihop 
denna överskådlighet varje gång en kontaktman eller frivårdsinspektör får en 
ny klient.
 Sammantaget innebär bristen på logisk koppling mellan planens olika 
insatser att de riskerar att komma i fel ordning och därmed inte ge full effekt. 
Om det inte av planen framgår vilket problem som först bör tas omhand, så 
riskerar man att ge insatser till en klient som ännu inte är mottaglig för just 
den insatsen. En tydlig plan där klienten kan se hur de olika insatserna kan 
hjälpa honom eller henne fungerar motivationshöjande.

63 RIKSREVISIONENKriminalvårdens arbete med att förebygga återfall i brott
4.5 Frivårdens ansvar att samordna planeringen 
Kriminalvårdens internrevision konstaterade 2004 att verksamheterna inom 
Kriminalvården jobbade i slutna öar kring enskilda klienter och föreslog 
därför att frivården skulle ges ansvaret för en sammanhållen verkställighet.111 
Efter två års försöksverksamhet gavs frivården den 1 april 2008 
samordningsansvar för verkställighetsplaneringen för alla klienter som ska 
stå under övervakning efter villkorlig frigivning.112 Syftet var att varje klient 
ska ha en sammanhängande verkställighetsplan, från personutredningen 
till övervakningstidens slut, för att Kriminalvården med framgång ska kunna 
utföra sitt uppdrag om att antalet återfall i brott ska minska.113 
 Av föreskriften framgår att samordningsansvaret innebär att 
obligatoriska samråd ska ske mellan anstalten och frivården inför 
fastställandet och omprövningen av verkställighetsplanerna vid frågor 
som rör permission, val av program, lekmannaövervakare, förflyttning 
och utslussningsåtgärder.114 En ansvarsfördelning mellan anstalten och 
frivården ska upprättas. Det är anstalten som har ansvaret att kontakta 
frivården i den intagnes hemkommun då klienten kommer till anstalten. 
Därefter har anstalten och frivården ett ömsesidigt ansvar för kontakt vid 
till exempel förflyttningar och byte av kontaktman. Enligt Kriminalvården 
säkras informationsöverföring genom samordning samtidigt som risken för 
dubbelarbete minskas.
4.5.1 Samordningsansvaret är ännu inte fullt ut implementerat 
Kriminalvårdens controllerfunktion skriver i en rapport från 2009 att arbetet 
med samordningsansvaret är under utveckling och ännu inte är fullt ut 
implementerat.115 Controllerfunktionen konstaterar att det finns ett ökat 
samarbete och engagemang, men att variationerna är stora och att frivården 
inte alltid tar det samordningsansvar som åligger dem.
111 Kriminalvårdsstyrelsen (2004) Revisionsrapport – Granskning av frivårdsverksamheten.  
 Bet. 2004-015124.
112 Generaldirektören beslutade den 19 december 2005 om ett försöksprojekt som inleddes 2006.  
 Under 2006 skulle minst en frivårdsenhet i varje region testa arbetsmetoden på ett antal utvalda  
 klienter. År 2007 utvidgades försöksverksamheten till att gälla alla frivårdsenheter men  
 fortfarande med ett bestämt antal utvalda klienter. Efter beslut av generaldirektören infördes den  
 1 april år 2008 frivårdens samordningsansvar för verkställighetsplanering för klienter i anstalt  
 och häkte i ordinarie verksamhet. Kriminalvården (2008) Rapport från sammanställning av  
 regionernas checklistor. 2008-01-18.
113 Kriminalvården (2008) Rapport från sammanställning av regionernas checklistor. 2008-01-18.
114 Allmänna råd till 9 § KVFS 2008:12.
115 Kriminalvården (2009) Uppföljning av verkställighetsplanering, rapport 24. 2009-03-12.

64RIKSREVISIONEN Kriminalvårdens arbete med att förebygga återfall i brott
 Riksrevisionens intervjuer visar genomgående att hela myndigheten 
ställer sig positiv till frivårdens samordningsansvar. Frivården har bland 
annat i större utsträckning än anstalterna kunskap om klienten (sedan 
personutredningen eller en tidigare frivårdspåföljd) och kontaktnät på 
klientens hemort samt redan från början siktet inställt på frigivningen. 
Genomgående är också att kontakten mellan anstalterna och frivården har 
blivit bättre sedan samordningsansvaret infördes, även om det ännu inte är 
fullt fungerande. Fortfarande tas kontakterna mellan anstalten och frivården 
inte alltid i god tid inför frigivningen, och frivården är i praktiken inte en 
samordnare av planeringen under hela verkställigheten.
 Riksrevisionens aktgranskning visar att det i endast 64 procent av 
planerna framgår att en kontakt tagits mellan klienten och frivården. 
Under Riksrevisionens intervjuer med Arbetsförmedlingen, kommuner 
och landsting framkommer tydligt uppfattningen att frivårdens 
samordningsansvar ännu inte fått genomslag i verksamheten. Det visar sig 
att det ofta är anstalterna som arbetar med frigivningsförberedelserna och 
att det ibland sker utan, och inte tillsammans med, frivården. Det kan till 
och med förekomma att en kontaktman på en anstalt och en kontaktman på 
frivården ringer och ställer olika krav om samma klient.
4.5.2 Ansvar och mandat upplevs som otydligt
Både personal och chefer i den operativa verksamheten anser att det 
är oklart vad samordningsansvaret innebär i praktiken, vem som har 
ansvar och vilket mandat som olika aktörer har. Frivårdsinspektörerna 
upplever att de lägger sig i anstalternas arbete när de går in och har 
åsikter om planeringen samt att det är anstalten som äger frågan om 
anstaltsklienternas planering. Flera frivårdsinspektörer menar att frivården 
bara ska följa processen under anstaltstiden. Samtidigt förväntar sig flera 
av kontaktmännen på anstalterna att frivården ska komma in och agera 
under anstaltstiden och vara en aktiv part att diskutera planeringen med. Vid 
intervjuer med kontaktmännen om hur det går till att upprätta en plan så 
nämns inte frivården som en aktiv part i den processen.
 Personalen upplever att ansvarsfördelningen mellan frivård och anstalt 
är oklar. Det råder exempelvis osäkerhet kring frågan om vem som har 
ansvar att kontakta vem. Det finns heller inte uttalat vem av anstalten och 
frivården som har det avgörande mandatet om det råder oenighet i en fråga. 
Från huvudkontorets sida anser man dock att samordningsansvaret är tydligt 
uttryckt i föreskriften och via checklistorna. Där anges att samråd ska hållas, 
och då ska anstalten och frivården enas om planeringen. 
 Frivårdsinspektörerna återkommer till att de har svårt att hinna med 
samordningsansvaret. Även om de tidigare haft ansvar för klienterna vid 

65 RIKSREVISIONENKriminalvårdens arbete med att förebygga återfall i brott
villkorlig frigivning anser de att samordningsansvaret innebär att de totalt 
sett lägger ned mer tid på en intagen nu än tidigare. Bland annat upplevs 
det som svårt att hinna vara med och göra risk- och behovsbedömningen 
inför det första behandlingskollegiet. Det blir i praktiken så att 
frivårdsinspektörerna först prioriterar klienter med frivårdspåföljd, 
därefter intagna som närmar sig villkorlig frigivning eller är aktuella för 
utslussningsåtgärder och sist verkställighetsplanering för intagna som inte 
är aktuella för villkorlig frigivning eller särskilda utslussningsåtgärder ännu. 
 Frivården ska utföra samordningsansvaret inom ramen för den 
ordinarie verksamheten. Under många intervjuer med frivårdsinspektörer 
framkommer en frustration kring att de klienter som är intagna på anstalt 
inte räknas in i den ordinarie resurssatta ärendebalansen. På huvudkontoret 
anser man att det är en fråga om prioriteringar och arbetssätt. På några 
ställen har lokala lösningar vuxit fram där kontor prövat nya arbetssätt och 
fördelat om sina resurser. På ett av de frivårdskontor som Riksrevisionen 
har besökt har en så kallad mottagningsenhet bildats med ett antal 
frivårdsinspektörer som arbetar med de klienter som är intagna. Syftet är att 
tidigt identifiera möjligheter till utslussningsåtgärder. I dag kommer detta 
arbete ofta i gång för sent.
 En negativ konsekvens av samordningsansvaret som nämnts under 
några av intervjuerna med frivården är att den förbättrade kontakten mellan 
anstalterna och frivården har skett på bekostnad av kontakten med klienten. 
Denna kontakt har minskat, och man upplever att det finns en risk att 
klienten glöms bort och att beslut fattas över huvudet på klienten mellan 
kontaktmannen och frivårdsinspektören. 
 En förklaring till bristerna i samordningen som framförts under 
intervjuerna med frivården och regionala ledningar, är de kulturella 
skillnaderna mellan personal på anstalt och på frivårdskontor. Skillnaderna 
ligger dels i utbildningsnivå och dels i traditioner. Frivårdsinspektörerna 
är vanligen högskoleutbildade, medan kriminalvårdarna på anstalterna 
till största delen har högst gymnasieutbildning. Traditionellt har arbetet 
på frivårdskontoren präglats av en behandlingsinriktad kultur, något som 
inte varit lika utbrett på anstalterna där en stor del av arbetet består av 
att övervaka klienterna. Även Kriminalvårdens controllerfunktion har i 
en rapport beskrivit de kulturella skillnaderna mellan personal på anstalt 
och på frivårdskontor.116 Bland annat påpekas i rapporten att kontaktmän 
och frivårdsinspektörer inte upplever sig som jämbördiga parter ansvars- 
och kompetensmässigt. Vidare beskrivs också att det kan vara svårt för 
frivårdsinspektörerna att komma i kontakt med klientens kontaktman, 
samtidigt som kontaktmännen inte alltid vet vem han eller hon ska vända sig 
till då de olika frivårdskontoren organiserar sig på olika sätt.
116 Kriminalvården (2009) Rapport från Kriminalvårdens controllerfunktion avseende Uppföljning av  
 verkställighetsplanering. Rapport 24, 2009-03-12.

66RIKSREVISIONEN Kriminalvårdens arbete med att förebygga återfall i brott
4.6 Dokumentationen i planerna
Verkställighetsplanerna ska dels vara ett stöd för planering, dels ett verktyg 
för dokumentation samt ge möjlighet till insyn.
4.6.1 Det saknas tillförlitlighet för det som dokumenteras
Enligt Kriminalvårdens föreskrifter och allmänna råd ska så mycket som 
möjligt av dokumentationen om innehållet och utfallet av verkställigheten 
ske i verkställighetsplanen.117 Det innebär att det i verkställighetsplanerna 
i stor utsträckning återfinns underlag till olika beslut som Kriminalvården 
fattar rörande klienterna. Det är därför av stor vikt att dokumentationen 
i verkställighetsplanerna håller en hög kvalitet och att uppgifterna är 
tillförlitliga och kontrollerbara. 
 Vid aktgranskningen har det framkommit att det ytterst sällan framgår av 
verkställighetsplanen vem som skrivit in uppgiften och när det skett. Enligt 
Kriminalvården framhålls i utbildnings- och handledningssammanhang 
vikten av att uppgifter signeras. 
 I föreskrifterna ställs det inga krav på att den som lägger in uppgifter i 
verkställighetsplanen ska uppge namn och datum. Däremot anges det att 
rättade uppgifter som läggs in i en fastställd verkställighetsplan ska innehålla 
datum och namn på den som lagt in uppgiften. Anledningen till detta är att 
när en verkställighetsplan fastställts utgör den en allmän handling. Detta 
innebär att den inte får förstöras, göras oläslig eller utplånas om det inte 
finns ett så kallat gallringsbeslut. Om en rättelse görs måste den felaktiga 
uppgiften markeras och den rätta lydelsen föras in med notering om vem 
som lagt in uppgiften och när det skett.118 Det vill säga endast i de fall då en 
verkställighetsplan har fastställts och någon för in en ny uppgift eller rättar 
en gammal finns det krav på att man noterar vem som fört in uppgiften och 
när det skett.
 Klienterna flyttar mellan anstalter och avdelningar och byter kontaktman 
vid flera tillfällen under en verkställighet. Samtidigt vill Kriminalvården 
att alla personalkategorier ska skriva i planerna, att läraren skriver 
om studieresultat, programledaren om hur klienten tagit emot ett 
behandlingsprogram etcetera. Att det då inte framgår vem som lagt in en 
specifik uppgift eller när det gjordes försvårar möjligheterna att kontrollera 
riktigheten i informationen.
117 Allmänna råd till 20 § KVFS 2008:11. Det står ”ska” i allmänna rådet, vilket inte brukar  
 förekomma i allmänna råd. I normala fall brukar det stå ”bör”.
118 24 § KVFS 2008:11. 

67 RIKSREVISIONENKriminalvårdens arbete med att förebygga återfall i brott
 Riksrevisionen anser att avsaknaden av datum och namn på den som 
lägger in uppgifterna skapar osäkerhet kring informationen i planerna. Under 
intervjuer med kontaktmän och frivårdsinspektörer framkommer att det 
är svårt att veta om informationen i planen är aktuell, vilket leder till att de 
har svårt att lita på det som står angivet i planen. Detta resulterar i sin tur 
i att kontaktmän och frivårdsinspektörer ibland dubbelkollar eller arbetar 
om delar av planen. Det förekommer till och med att hela planen görs om. 
Den bristande tillförlitligheten för den information som står i planen leder 
därmed i viss mån till dubbelarbete. 
4.6.2 Klientens delaktighet och motivation dokumenteras endast i begränsad  
 omfattning
Enligt krav som framgår av lagstiftning ska planeringen ske i samråd med 
klienten.119 I föreskriften görs det tydligt att klientens aktiva medverkan i 
planeringen är viktig.120 Om klienten inte vill medverka bör det göras klart 
för denne att det kan få konsekvenser för planeringen, och detta ska även 
beaktas vid riskbedömningarna.121 I de fall klienten inte varit delaktig i 
planeringen bör detta dokumenteras.122 
 Enligt Kriminalvårdskommitténs betänkande Framtidens kriminalvård 
finns det inget behov av att kunna överklaga en verkställighetsplan, 
eftersom man förutsätter att verkställighetsplanen omprövas både 
kontinuerligt och vid behov.123 Detta, anser kommittén, utgör en tillräcklig 
rättssäkerhetsgaranti för den intagne. Klienternas delaktighet måste därför 
anses vara av särskilt stor vikt då de inte har någon möjlighet att överklaga 
en verkställighetsplan. 
 Av aktgranskningen framgår att det endast i en tredjedel av de 
granskade planerna dokumenterats att klienten varit delaktig i planeringen. 
I verkställighetsplanen finns en ruta där kontaktmannen ska markera med 
ett kryss om klienten varit delaktig. Enligt Kriminalvården finns erfarenheter 
från tidigare granskningar av att kryssrutan ofta glöms bort trots att klienten 
varit delaktig i planeringen. Sedan våren 2009 är det obligatoriskt att kryssa i 
rutan. 
 Vid intervjuer med kontaktmän på anstalterna framkommer att de allra 
flesta klienterna deltar på det initiala behandlingskollegium som hålls då 
den första planen fastställs. Efter detta första kollegium varierar det; vissa 
119 5 § KvaL.
120 3 § KVFS 2008:12.
121 Allmänna råd till 3 § KVFS 2008:12.
122 Allmänna råd till 5 § KVFS 2008:12.
123 SOU 2005:54 Framtidens kriminalvård.

68RIKSREVISIONEN Kriminalvårdens arbete med att förebygga återfall i brott
klienter vill vara med men många väljer bort att delta på kollegierna. Under 
intervjuer med klienter har det framkommit att de ofta inte känner till 
innehållet i planen och att de många gånger inte ser verkställighetsplanen 
som ”sin” plan. För att planen ska kunna omsättas i verklighet måste den 
vara förankrad hos klienten eller åtminstone känd. Är klienten inte delaktig 
kan det påverka klientens motivation och mottaglighet för insatser. Om 
klienten inte upplever planen som ”sin” plan kan det vara svårt att leva upp 
till kravet på att planeringen ska genomföras i samråd. 
 Under aktgranskningen noterade Riksrevisionen att det var svårt 
att i planen utläsa om klienten var motiverad eller ej. Kontaktmän och 
frivårdsinspektörer återkom under intervjuerna till att klientens motivation 
är central i deras arbete med klienten, bland annat för val av insatser. 
Personalen efterfrågade möjligheter att i planen tydliggöra hur motiverad 
klienten är till behandling. Även på huvudkontoret har vikten av klientens 
motivation påtalats. 
 Klientens delaktighet och motivation är centrala i Kriminalvårdens arbete 
med att förebygga återfall i brott. Därför riskerar verkställighetsplanernas 
användbarhet att minska om det inte går att utläsa i vilken utsträckning 
klienten är motiverad att följa planen. 
4.7 Uppföljning 
Riksrevisionen har granskat den uppföljning som Kriminalvården 
gör i planerna samt den uppföljning som Kriminalvården gör av 
verkställighetsplaneringen och frivårdens samordningsansvar.
4.7.1 Avslutade och avbrutna insatser redovisas inte alltid
Vissa insatser är specifika för respektive anstalt medan andra går att 
överföra mellan anstalterna. De anstaltsspecifika insatserna ska avslutas 
inför förflyttning, före frigivning eller när målen uppnåtts. Mer generella 
insatser, som exempelvis utbildning som i dag kan fullföljas helt oberoende 
av anstaltsplacering, avslutas tillsammans med planen före frigivning eller 
när målen uppnåtts.124 Insatserna kan också behöva avbrytas, exempelvis om 
klienten inte är motiverad eller blir omplacerad till en anstalt där insatsen  
inte är tillgänglig. 
124 Kriminalvården (2009) Kriminalvårdens utbildningsmaterial VSP – Föreskrifterna. Hämtat från  
 Kriminalvårdens intranät i februari 2009.

69 RIKSREVISIONENKriminalvårdens arbete med att förebygga återfall i brott
 Under aktgranskningen har Riksrevisionen noterat att det i en majoritet 
av planerna finns oavslutade insatser vid villkorlig frigivning. Det har i 
intervjuer med frivården bekräftats att de ofta får avsluta anstaltsspecifika 
insatser. Det har i intervjuer med anstaltspersonal också framkommit att 
anstaltsspecifika insatser inte alltid avslutas vid förflyttning. Detta betyder 
alltså att många insatser avslutats av någon annan än den som har kunskap 
om insatsens utfall. Insatser avslutas därmed utan någon möjlighet till 
uppföljning eftersom frivårdsinspektören eller kontaktmannen som avslutar 
insatsen inte vet varför den avslutats eller avbrutits eller vad resultatet blev 
av insatsen. Information inför kommande insatser eller verkställigheter går 
därmed förlorad. 
 Riksrevisionens bedömning är att detta dels påverkar kvaliteten i 
planeringen i det enskilda fallet, dels försvårar Kriminalvårdens möjligheter 
att följa upp den bedrivna verksamheten.
4.7.2 Bristfällig och otillräcklig uppföljning av klientens planering
Av föreskrift och allmänna råd framgår att uppföljning ska ske vid varje 
tidpunkt då ett enskilt delmål borde uppnåtts. Utfallet ska dokumenteras, 
och om målet uppnåtts fortsätter arbetet enligt planen, men i annat fall bör 
planen omprövas med avseende på tidsplan, insatser eller mål.125 Planen bör 
också vara tydlig och logiskt ordnad så att det är möjligt att följa upp utfallet 
av insatserna.126 
 I verkställighetsplanerna gör Kriminalvården en uppföljning 
av insatserna. När en insats avslutas måste kontaktmannen eller 
frivårdsinspektören välja ett av fyra alternativ för uppföljning: att 
insatsen gick enligt plan, att den gick delvis enligt plan, att den inte gick 
enligt plan alternativt att den inte längre är aktuell. Av intervjuer med 
kontaktmän, frivårdsinspektörer och lokala utvecklare framkommer dock 
att det inte finns en samstämmighet avseende innebörden av de olika 
uppföljningsalternativen. Olika alternativ används för samma utfall. Därmed 
blir kvaliteten på uppföljningen bristfällig.
 När ett uppföljningsalternativ har valts ska kontaktmannen eller 
frivårdsinspektören också förklara hur utfallet faktiskt blev med en 
kommentar. Eftersom klienterna ofta byter kontaktman flera gånger under 
en verkställighet är detta centralt för kunskapsöverföringen och kanske extra 
viktigt de gånger då en insats inte gått enligt planen. Riksrevisionens 
125 7 § KVFS 2008:12 med tillhörande allmänna råd. 
126 Allmänna råd till 5 § KVFS 2008:12.

70RIKSREVISIONEN Kriminalvårdens arbete med att förebygga återfall i brott
aktgranskning visar att endast 53 procent av insatserna kommenteras i 
uppföljningen. Dessutom förklarar kommentarerna ofta inte utfallet. Två 
vanligt förekommande behovsområden är kriminalitet och narkotika. 
Riksrevisionens aktgranskning visar att 33 procent av de avslutade insatserna 
för kriminalitet har följts upp med en kommentar som förklarar utfallet. 
Motsvarande siffra för narkotika är 39 procent. De kommentarer som 
bedömts som relevanta har alltså förklarat hur en avslutad insats påverkat 
klienten, alternativt förklarat varför en insats avbrutits. Dessa kommentarer 
är viktiga då en insats kan avslutas eller avbrytas av många olika skäl, 
exempelvis för att klienten är omotiverad, för att ett behandlingsprogram 
anses vara olämpligt eller för att klienten förflyttats till en annan enhet. 
 Riksrevisionens bedömning är att Kriminalvården främst följer upp 
enskilda insatser. Däremot framgår det sällan om ett delmål nåtts eller 
inte nåtts, eller om en insats bidragit till att uppfylla målet som i sin tur är 
kopplat till ett behov. Detta påverkar i sin tur möjligheten att se hur klientens 
totala situation förändrats av en viss insats. Att det främst är insatserna 
och inte målen som följs upp medför också att det är svårt att bedöma om 
det finns behov av omprövningar avseende tidsplanen, insatser eller mål i 
planen. 
 Riksrevisionen kan konstatera att det finns brister i den uppföljning 
som görs av verkställighetsplaneringen samtidigt som den potential till 
uppföljning som finns inte utnyttjas. Uppföljning och dokumentation i 
verkställighetsplanerna borde vara en viktig källa för utveckling av det 
återfallsförebyggande arbetet. Enligt uppgifter från Kriminalvården går det 
dock inte att göra en uppföljning mot planen, det vill säga hur planen såg ut, 
vilka insatser klienten faktiskt fått och hur det påverkat klientens situation. 
Kriminalvården har hittills inte gjort statistikuttag ur planerna som underlag 
för forskning och verksamhetsutveckling.
4.7.3 Brister i Kriminalvårdens årliga granskningar och i uppföljningen av  
 frivårdens samordningsansvar 
Kriminalvården har sedan 2006 genomfört så kallade årliga granskningar av 
verkställighetsplaneringen.127 Syftet med granskningarna har varit att bedöma 
kvaliteten i verkställighetsplanerna och om föreskriften följs. Detta är en del i 
arbetet med att utveckla och förbättra kvaliteten i verkställighetsplaneringen. 
Ytterligare ett syfte har varit att följa upp frivårdens samordningsansvar och 
hur det fungerar i praktiken. Därutöver ska granskningen bidra till att bygga 
upp kunskap och erfarenheter för egenkontroll. 
127 Kriminalvården (2009) Sammanställning av regionernas granskning av VSP hösten 2008.  
 Dnr 2006-0011005. Kriminalvården (2007) Sammanställning av regionernas granskning av vsp/ 
 frisop hösten 2007. 

71 RIKSREVISIONENKriminalvårdens arbete med att förebygga återfall i brott
 Riksrevisionen har noterat brister både i de årliga granskningarna och 
i uppföljningen av samordningsansvaret.128 Kriminalvården uttrycker också 
själva, i granskningen för både 2007 och 2008 samt för uppföljningen, att 
det finns brister i underlagen och i möjligheten att göra jämförelser mellan 
olika regioner. 
 Den årliga granskningen och uppföljningen genomförs på lokal nivå, 
rapporteras till regional nivå och sammanställs på nationell nivå. För att få 
jämförbarhet och enhetlighet i sammanställningarna ställs stora krav på 
tydlighet från central nivå vad gäller kriterier för urval, bedömningar och 
rapportering. Riksrevisionen kan konstatera att kraven inte varit tydliga och 
att det inte funnits tillräckliga anvisningar för hur urval och bedömningar ska 
göras. 
 Urvalet av planer är inte representativt
Urvalet av planer i den årliga granskningen har gjorts lokalt och inte skett 
utifrån någon statistisk metod, vilket enligt Kriminalvården inte heller varit 
syftet. Antalet granskade planer har ökat från 674 år 2007 till 1 421 år 2008. 
Vissa regioner har granskat fler ärenden än andra. Genom att urvalen 
gjorts lokalt och regionalt och inte skett utifrån en fastlagd urvalsmetod 
menar Riksrevisionen att det finns en risk att urvalet inte är representativt 
för det totala antalet planer, vilket påverkar kvaliteten i sammanställningen 
och analysen. Eftersom ett syfte är att bedöma hur Kriminalvården 
följer föreskriften och då sammanställningen används som underlag i 
återrapporteringen till regeringen är det viktigt att det som redovisas också 
kan sägas vara rättvisande för det totala antalet planer. 
 Även i uppföljningen av frivårdens samordningsansvar finns brister 
i urval och representativitet. Det är stora regionala skillnader i urvalet av 
ärenden (insamlade checklistor). En region rapporterade in drygt 1 400 
ärenden, medan en annan endast redovisade drygt 150 ärenden. I sin 
sammanställning pekar Kriminalvården på att det, trots ambitionen att 
likrikta uppdraget, uppstått missförstånd i fråga om hur urvalet av insamlade 
checklistor ska gå till. Detta påverkar naturligtvis möjligheten till jämförelser 
och kvaliteten i underlaget för återrapportering till regeringen.
 Bristande enhetlighet i bedömningarna
Ett annat problem i de årliga granskningarna är enhetligheten i de lokala 
och regionala bedömningarna. För att få enhetlighet i bedömningarna 
av planerna har den centrala och de regionala samordnarna träffats och 
gått igenom frågemallarna för att få samstämmighet i tolkningen av det 
inrapporterade materialet. Kriminalvården menar att detta förfarande har 
128 Kriminalvården (2009) Rapport från sammanställning av regionernas checklistor. 

72RIKSREVISIONEN Kriminalvårdens arbete med att förebygga återfall i brott
fungerat bra, att de lokala granskarna har varit objektiva i sina tolkningar 
och att det inte funnits någon risk för att tolkningarna förskönats av lojalitet 
till det egna verksamhetsstället.129 Ändå framkommer det vid intervjuer med 
de regionala samordnarna att det funnits stora skillnader bland annat i 
bedömningarna av målformuleringarna i de olika regionerna. En region säger 
att det har räckt att det har funnits en relevant målformulering i planen för 
att bedömningen ska vara att planen innehåller konkreta målformuleringar, 
medan en annan region har krävt att sex av åtta formuleringar är relevanta 
för att bedömningen ska bli att det finns konkreta mål. Vid en genomgång av 
granskningsmallarna har Riksrevisionen noterat att svarsalternativen består 
av ett jaalternativ (markering av förekomst) medan nejsvar (ej förekomst) 
inte kan redovisas. Detta ger en trubbig bild, vilket Kriminalvården också 
skriver i sin rapport. 
 Ett problem i uppföljningen av frivårdens samordningsansvar, som 
Kriminalvården själva lyfter fram, är att det är oklart om checklistor används 
i alla klientärenden. Detta är en grundförutsättning för uppföljningen enligt 
Kriminalvården. För kommande uppföljningar menar Kriminalvården därför 
att förutsättningarna och instruktionerna för insamlande av checklistor 
måste tydliggöras för att man ska kunna få jämförbara resultat över hela 
landet. Riksrevisionen instämmer i detta eftersom det kan bidra till att öka 
användbarheten för uppföljningen. 
4.8 Personalens förutsättningar
Kriminalvårdens utgångspunkt för det återfallsförebyggande arbetet är 
att det ska utgå ifrån forskning om vilka insatser som är effektiva för att 
förebygga återfall i brott. Det innebär att Kriminalvårdens klientarbete ska 
vara evidensbaserat och utgå från de faktorer hos klienten som påverkar 
risken för att klienten ska återfalla i brott. Utredningen om Kriminalvårdens 
effektivitet drar slutsatsen att det kunskapsmässiga underlaget inom 
kriminalvårdsområdet är för svagt både vad gäller forskning och beprövad, 
dokumenterad erfarenhet.130 Det påverkar i praktiken Kriminalvårdens 
möjligheter att arbeta effektivt med verkställighetsplanering. 
 För att upprätta en verkställighetsplan krävs förmåga att kunna göra 
kvalificerade risk- och behovsbedömningar och omsätta dessa i planering. 
Detta kräver i sin tur såväl god analytisk förmåga som goda kunskaper om 
riskbedömningsinstrument, behandlingsprogram och andra åtgärder samt 
en förståelse för hur dessa fungerar. Det behövs också en grundläggande 
129 Kriminalvården (2009) Sammanställning av regionernas granskning av VSP hösten 2008. 
 Dnr 2006-0011005.
130 SOU 2009:80 Kriminalvården – ledning och styrning, s. 37.

73 RIKSREVISIONENKriminalvårdens arbete med att förebygga återfall i brott
insikt i forskningen om vilka faktorer hos klienten som påverkar risken 
för att klienten ska återfalla i brott. Sådana faktorer kan exempelvis vara 
narkotikamissbruk eller psykiatriska störningar. Dessa olika faktorer 
kan också samspela vilket gör klientens problem särskilt komplexa. 
Verkställighetsplanering kräver således hög kompetens hos personalen och 
ju mer komplex problematik klienten har desto större kompetenskrav ställs.
 Inom Kriminalvården arbetar drygt 5 600 kriminalvårdare. Dessa ska i 
normalfallet kunna utföra samtliga arbetsuppgifter inom häkte och anstalt. 
På vissa anstalter förekommer dock i praktiken viss specialisering mot 
exempelvis behandling och säkerhet. En majoritet av kriminalvårdarna 
på anstalt är kontaktmän.131 Det innebär bland annat att de ansvarar för 
klientens verkställighetsplanering. Merparten av kriminalvårdarna har 
gymnasieutbildning (se tabell 6 nedan). I dag eftersträvar Kriminalvården 
eftergymnasial utbildning vid rekrytering. Av allmänna råd till 
Kriminalvårdens föreskrifter framgår att den som utses till ansvarig för att 
upprätta en verkställighetsplan bör ha genomgått utbildning för uppdraget 
och ha erforderlig kompetens.132 
Tabell 6: Kriminalvårdares utbildningsbakgrund (tillsvidareanställda), mars 2009
Utbildning Procent
Förgymnasial utbildning 12
2-årigt gymnasium 26
3-årigt gymnasium 44
Högskoleutbildning 80–119 poäng 8
Högskoleutbildning 120 poäng eller mer 10
Källa: SOU 2009:80, s. 117.
Eftersom Kriminalvårdens verkställighetsplanering ställer höga krav på 
personalens kompetens ställs i sin tur krav på att ledningen ger personalen 
goda förutsättningar i form av tydliga riktlinjer (se 4.1), kompetens och IT-
stöd. 
4.8.1 Otillräcklig utbildning i verkställighetsplanering
Kortare utbildningsinsatser har genomförts för delar av personalen vid fyra 
olika tillfällen sedan föreskriften trädde i kraft 2001. Kriminalvården bedömer 
att en majoritet av personal med klientnära arbete har fått utbildning i 
verkställighetsplanering men i olika grad. Vidare är tanken att den förstärkta 
organisationen ska åstadkomma ett kontinuerligt lärande genom de 
utvecklare som finns lokalt, regionalt och nationellt. Verkställighetsplanering 
131 Nattpersonal, säkerhetsvårdare och vårdare i centralvakt är aldrig kontaktmän.
132 Allmänna råd till 2 § KVFS 2008:12.

74RIKSREVISIONEN Kriminalvårdens arbete med att förebygga återfall i brott
ingår också som en del i den 28 veckor133 långa grundutbildning som alla 
nyanställda kriminalvårdare och frivårdsinspektörer genomgår sedan 2008. 
Det finns inte någon specifik vidareutbildning för den som vill fördjupa sig i 
verkställighetsplaneringen, däremot finns en e-kurs på intranätet. 
 Under Riksrevisionens intervjuer återkommer kontaktmännen och 
frivårdsinspektörerna, både nyanställda och de som har arbetat en längre 
tid inom Kriminalvården, till att de inte har tillräcklig kompetens för att göra 
bland annat riskbedömningar och målformuleringar. Vissa anser också att 
det saknas tydliga riktlinjer för verkställighetsplaneringen. Det förekommer 
även att kontaktmän ännu inte säger sig förstå syftet med eller vikten av 
verkställighetsplaneringen. 
 Ledningen anser att utbildningen är ett av de viktigaste verktygen 
för att styra verksamheten samt att det är genom den som den fortsatta 
kvaliteten säkerställs. Samtidigt säger man att det krävs mer än ökade 
utbildningsinsatser. Det är också viktigt att utbildningen kompletteras med 
handledning på verksamhetsställena, och dessutom efterlyser man en 
allmän kompetenshöjning med fler specialister och akademiker som stöd för 
personalen.
 En rapport från Kriminalvårdens internrevision pekar på att det 
uppstår regionala skillnader i utbildningen då regionerna inte är tillräckligt 
samordnade och att det saknas strategisk central styrning.134 Vidare påpekas 
att det saknas rutiner för att kvalitetssäkra utbildningen. 
4.8.2 Behov av kompetenshöjning har ofta påtalats
Ett antal olika utredningar har under en längre tidsperiod pekat på 
behovet av högre kompetens bland kriminalvårdarna.135 En utökad 
grundutbildning, expertkompetens och specialisering i olika former är 
exempel på åtgärder som föreslagits. Senast påpekade utredningen om 
Kriminalvårdens effektivitet att kriminalvårdarrollen behöver definieras 
till innehåll och utveckling, något som Kriminalvården dittills inte gjort. 
Därefter bör en kompetensförsörjningsstrategi slås fast utifrån vilken en ny 
utbildningsstruktur utvecklas.136 Grundutbildningen bör, enligt utredningen, 
133 Grundutbildningen är 20 veckor alternativt 28 veckor för dem som har mindre än 40  
 akademiska poäng. Utbildningen innehåller: central introduktion (3 veckor), praktik (5 veckor),  
 kriminalvårdsspecifik utbildning (12 veckor) och högskolekurs (8 veckor).
134 Kriminalvården (2009) Kriminalvårdens personalutbildning. Kriminalvårdens internrevision – rapport  
 2009:3. Dnr. 54 2009-9347.
135 Verva (2006) Analys av Kriminalvårdens arbete med strategisk kompetensförsörjning. Rapport  
 2006:04, Riksrevisionsverket (2002) Kriminalvårdens personal - Uppföljning av RRVs granskning   
 av personalfrågor år 1998/99. RRV 2002:26, SOU 2005:54 Framtidens kriminalvård och SOU  
 2009:80 Kriminalvården – ledning och styrning.
136 SOU 2009:80 Kriminalvården – ledning och styrning, s. 138ff.

75 RIKSREVISIONENKriminalvårdens arbete med att förebygga återfall i brott
förlängas och fördjupas för att skapa förståelse för och delaktighet i 
Kriminalvårdens övergripande mål. Vissa områden kräver särskilt hög 
kompetens medan utredningen bedömer att andra områden inte kräver 
specialisering.
 Kriminalvårdskommittén konstaterade i sitt betänkande Framtidens 
kriminalvård att arbetet med att upprätta verkställighetsplaner innehåller 
många moment och kan vara av hög svårighetsgrad vilket förutsätter 
kvalificerad utbildning.137 Dessutom krävs, enligt kommittén, engagemang 
och fallenhet för arbetet med verkställighetsplaner. Det var enligt kommittén 
tveksamt om alla som upprättar planer har dessa kvalifikationer. 
 Verkställighetsplanering kräver regelbunden tillämpning. Många 
kontaktmän har inte tillräckligt antal klienter för att få regelbunden övning i 
verkställighetsplanering. I intervjuer med klienter har det också påtalats att 
vårdarnas dubbla roll som ”väktare och vårdare” upplevs som problematisk. 
 Kriminalvården har själva vid upprepade tillfällen diskuterat och utrett 
olika former av kompetenshöjning. Under Riksrevisionens intervjuer på 
huvudkontoret har en återkommande åsikt varit att det måste till någon 
form av specialisering för att höja kvaliteten på verkställighetsplaneringen.138 
De olika fackförbunden skiljer sig i sina åsikter avseende hur en eventuell 
specialisering skulle kunna utformas.139 Det finns hos vissa fackförbund 
en rädsla för att en specialisering skulle kunna innebära att säkerhets- och 
omvårdnadsområdet ses som mindre kvalificerat och att det skulle öka 
personalomsättningen. Andra förbund menar att kriminalvårdaryrket blir 
ett genomgångsyrke för akademiker då Kriminalvården inte använder 
akademikernas kompetens, eftersom de får samma uppgifter som de 
kriminalvårdare som har en utbildningsbakgrund med gymnasium. 
4.8.3 Bristfälligt IT-stöd
Först fem år efter det att den nya föreskriften började gälla fanns IT-stödet 
för verkställighetsplanering på plats. Systemet kritiserades till en början 
för att inte vara användarvänligt och inte fungera som ett stöd i arbetet. Av 
Riksrevisionens intervjuer framkommer att denna uppfattning finns hos 
många kontaktmän än i dag. Vissa upplever dock att IT-stödet kan vara en 
hjälp i arbetet om det används på rätt sätt. 
137 SOU 2005:54 Framtidens kriminalvård, s. 289.
138 Under hösten 2009 pågår en konsekvensutredning på huvudkontoret angående vad en  
 specialisering av vårdarrollen skulle kunna innebära.
139 Riksrevisionens intervju med de olika fackförbunden och SOU 2009:80 Kriminalvården – ledning  
 och styrning.

76RIKSREVISIONEN Kriminalvårdens arbete med att förebygga återfall i brott
 Riksrevisionen kan utifrån intervjuer och från aktgranskningen 
konstatera att det nuvarande IT-stödet brister i överskådlighet. Bland annat 
saknas en överblick över klientens aktuella situation och en tidsaxel över 
vilka mål och insatser som klienten ska arbeta med. Personalen får därmed 
inte på ett enkelt sätt en helhetsbild av hur verkställigheten har sett ut 
tidigare och hur den är tänkt att se ut framåt. En bättre överskådlighet skulle 
underlätta personalens arbete, och det skulle också vara en pedagogisk 
poäng i arbetet med klienten. Dessutom står det i de allmänna råden att det 
är viktigt att verkställighetsplanen utformas som en tidsaxel.140
 Vidare är inte IT-stödet för planeringen tillräckligt samordnat med 
Kriminalvårdens övriga IT-system, vilket gör att personalen får dokumentera 
samma information på flera ställen och vid flera tillfällen. Detta leder 
till ett ineffektivt informationsutnyttjande. Som exempel kan nämnas 
att de drygt 15 000 placeringsunderlag som görs per år av frivården, 
häktena och anstalterna till stor del innehåller samma information 
som verkställighetsplanen.141 Trots detta tankas informationen inte över 
automatiskt. 
 Kriminalvårdens ledning är medveten om bristerna i IT-stödet och 
om att personalen inte är nöjd med IT-stödet. Det som ledningen främst 
framhåller som problematiskt är att det inte går att göra en uppföljning mot 
planen, det vill säga hur planen såg ut och vilka insatser klienten faktiskt fått. 
För att komma till rätta med bristerna hölls i september 2009 ett första möte 
för att initiera arbetet med en eventuell ny version.
 Kriminalvården har valt ett IT-stöd där kontaktmannen själv ska ha 
förmåga att omvandla föreskriftens bestämmelser till bedömningar. I 
exempelvis England används i stället ett system där informationen i högre 
utsträckning matas in med hjälp av förvalda alternativ och bedömningarna 
i högre utsträckning görs automatiskt. Detta minskar risken för att viktig 
information saknas. 
4.9 Sammanfattande iakttagelser 
• Kraven på en planering för klientens verkställighet regleras i såväl  
 lag som föreskrift. Implementeringen av föreskriften om planering av  
 kriminalvårdspåföljd har varit bristfällig; bland annat får bara hälften av  
 klienterna planen fastställd i tid, och endast hälften av planerna fastställs  
 inför frigivningen.
140 Allmänna råd (allmänt) till 10 § KVFS 2008:12. 
141 Placeringsenheten fattade 15 723 beslut om placeringar samt uppskov 2008. Placeringsunderlaget  
 upprättas av frivården, häktena och anstalterna. E-post från placeringsenhetens chef den 5 juni  
 2009. 

77 RIKSREVISIONENKriminalvårdens arbete med att förebygga återfall i brott
• Det finns brister i verkställighetsplanernas innehåll. Riskbedömningarna  
 i planerna visar bland annat klienternas risk för att återfalla i brott  
 och utgör en del i underlaget för beslut om till exempel placering och  
 utslussningsåtgärder. Dessa konstateras i många fall vara ofullständiga.  
 Målformuleringar för vad klienten ska uppnå är en viktig del i planen. I  
 38 procent av de granskade insatserna saknas målformuleringar.  
 Det råder ofta osäkerhet gällande vem som är ansvarig för att en insats  
 genomförs samt när den ska genomföras. Det är också svårt att se varför  
 en viss insats valts eftersom en motivering och logisk sammanhållning  
 saknas.
• Dokumentationen i planen brister i tillförlitlighet. Det framgår inte  
 vem som skrivit in en uppgift och när det skett. Inte heller dokumenteras  
 klientens motivation på ett tydligt sätt, och dokumentationen av  
 klientens delaktighet är inte tillfredsställande. Enligt lagstiftningen ska  
 planeringen ske i samråd med klienten. Regeringen har betonat vikten av  
 dokumentation i Kriminalvårdens arbete.
• Frivårdens ansvar att internt samordna planeringen är inte  
 implementerat fullt ut, och ansvar och mandat upplevs som otydligt. En  
 förklaring som lyfts fram är kulturella skillnader mellan anstalt och  
 frivård.
• Verkställighetsplanering ställer höga krav på personalens kompetens. De  
 utbildningsinsatser som genomförts har inte varit tillräckliga. 
• Det IT-stöd som är utvecklat för verkställighetsplaneringen är inte  
 ändamålsenligt; till exempel saknas en logisk sammanhållning i  
 IT-stödets olika delar, och stödet är inte tillräckligt samordnat med  
 myndighetens övriga IT-system. IT-stödet ger inte en överskådlighet över  
 klientens verkställighet.
• Den uppföljning som görs av klientens plan är bristfällig och  
 otillräcklig och kan inte heller användas som underlag för forskning och  
 verksamhetsutveckling. 
• Den uppföljning som görs av myndighetens arbete med  
 verkställighetsplaneringen och frivårdens samordningsansvar är  
 bristfällig avseende både representativiteten i urvalet och enhetligheten i 
 bedömningarna.
• Kriminalvården har inte genomfört en rättvisande återrapportering till  
 regeringen avseende hur många klienter som har en verkställighetsplan,  
 eftersom redovisningen inte omfattat alla klienter. 

78RIKSREVISIONEN Kriminalvårdens arbete med att förebygga återfall i brott

79 RIKSREVISIONENKriminalvårdens arbete med att förebygga återfall i brott
5 Samverkan för Kriminalvårdens klienter
De flesta av Kriminalvårdens klienter behöver någon typ av insats eller 
stöd under tiden i anstalt eller vid frigivning för att inte återfalla i brott. Det 
kan finnas behov av insatser på områden som missbruk, boende, arbete, 
utbildning, fysisk hälsa, psykisk hälsa och givetvis kriminalitet. Kriminalitet 
är det enda behov som Kriminalvården ensamt kan arbeta med; de andra 
kräver samverkan. Enligt den så kallade normaliseringsprincipen ska 
Kriminalvårdens klienter ha samma rätt till stöd- och vårdinsatser som 
övriga medborgare.142 Det betyder att det ansvar som exempelvis kommun, 
landsting och Arbetsförmedlingen har gäller även då en person är föremål 
för kriminalvård. Kriminalvårdens ansvar är att förmedla kontakter mellan 
klienten och olika samhällsorgan samt att vara drivande när det gäller att 
utveckla formerna för samarbete med andra huvudmän.143 
 Riksrevisionen har i uppdrag att granska statlig verksamhet. När det 
gäller samverkan berörs dock, utöver samverkan med Arbetsförmedlingen, 
även i stor utsträckning de problem som finns i Kriminalvårdens 
samverkan med kommuner och landsting, även om dessa inte granskats. 
Ansvarsfördelningen återfinns i bilaga 2. 
5.1 Förutsättningar för samverkan
Olika kompetenser och insatser krävs för att Kriminalvårdens klienter ska 
få det stöd som behövs för att inte återfalla i kriminalitet och missbruk. 
Samverkan krävs eftersom aktörerna har skilda uppdrag, kompetenser och 
resurser. Vidare avtjänar en stor del av Kriminalvårdens klienter relativt korta 
straff (se figur 2). Sammantaget genererar detta en rad problem som måste 
hanteras. 
 En viktig förutsättning för samverkan är att det finns en tydlig styrning 
på alla ledningsnivåer, det vill säga i det här fallet regering och riksdag 
samt myndighetens högsta ledning. Samverkan måste också följas upp och 
utvärderas. 
142 Bet. JuU 1972:2 & prop. 1974:20, bet. 1982/83:JuU26 & prop. 1982/83:85 samt prop. 2000/01:76.
143 Bet. 005/06:JuU33.

80RIKSREVISIONEN Kriminalvårdens arbete med att förebygga återfall i brott
 En annan förutsättning för att samverkan ska fungera är att det finns 
strukturer för samverkan för att styra beteenden i önskad riktning. Exempel 
på detta är formella överenskommelser, riktlinjer, sektorsövergripande 
möten och särskild kompetens för samverkan. Vidare förutsätter en 
effektiv samverkan att ansvarsfördelningen är tydlig, att det finns tillräckligt 
incitament för samverkan och att myndigheternas uppdrag harmonierar.
 Riksrevisionen har noterat ett antal faktorer som i praktiken påverkar 
förutsättningarna för samverkan.
5.1.1 Olika uppdrag och mål ger olika prioriteringar
I samverkan för Kriminalvårdens klienter är det många aktörer 
och tjänstemän inblandade. Detta ställer krav på väl upparbetade 
samverkansstrukturer. Kriminalvårdens samverkan med Arbetsförmedlingen 
underlättas av att det också är en statlig myndighet. Det stora antalet 
kommuner och landsting gör att Kriminalvården får många aktörer att 
förhålla sig till utan någon central motpart. De 290 kommunerna och 20 
landstingen varierar dessutom i hur de är organiserade, vilket gör att det är 
en stor mängd organisationsstrukturer att hitta kontaktytor inom. 
 Landsting och kommuner är vidare politiskt styrda organisationer med 
verksamheter som varierar i olika delar av landet på grund av bland annat 
olikheter i politiska prioriteringar, befolkningsstruktur, resurser och behov. 
Detta påverkar i sin tur omfattningen på och prioriteringen av insatser för 
Kriminalvårdens klienter. Ibland kan exempelvis de mål som respektive 
organisation har krocka. Kriminalvården kan till exempel ha i uppdrag att öka 
antalet vårdvistelser samtidigt som socialtjänsten i en kommun kan ha ett 
motsatt mål, det vill säga att minska antalet institutionsvistelser.
 Medan målgruppen för Kriminalvårdens insatser är specifikt de egna 
klienterna har Arbetsförmedlingen, socialtjänsten och landstinget att 
arbeta med och prioritera insatser mot bredare målgrupper. För dem är 
Kriminalvårdens klienter en av många behövande grupper mellan vilka 
insatser ska prioriteras. 
5.1.2 Kriminalvårdens klienter hamnar mellan stolarna
Under Riksrevisionens granskning har det framkommit att personer med 
missbruk eller beroende och psykisk sjukdom, så kallad samsjuklighet, 
bollas runt mellan dels kommuner och landsting, dels olika enheter inom 
landstinget. Exempelvis kan missbruksvården göra bedömningen att de inte 
klarar av att hjälpa personen innan psykiatrin har behandlat den psykiska 
sjukdomen, samtidigt som landstingets psykiatri anser att missbruket måste 

81 RIKSREVISIONENKriminalvårdens arbete med att förebygga återfall i brott
behandlas innan den psykiska sjukdomen kan behandlas. Det påpekas 
under intervjuerna att personer med samsjuklighet ofta definieras bort och 
hamnar mellan stolarna. I alla dessa olika led är det långa väntetider. Innan 
personen får vård kan han eller hon hinna begå exempelvis narkotika- eller 
våldsbrott och därmed bli klient hos Kriminalvården. I och med detta blir det 
också Kriminalvårdens ansvar att initiera samverkan med kommuner och 
landsting för att få till stånd de insatser som krävs för att hjälpa klienten. 
Kriminalvården hamnar därmed i en situation där de måste få aktörer att 
samverka som tidigare misslyckats. 
 Regeringen har tillsatt en utredning för att se över det överlappande 
ansvaret144 för missbruks- och beroendevården.145 Uppdelningen på olika 
huvudmän och sektoriseringen av verksamheterna är, enligt direktivet, ett 
stort hinder för en optimal användning av tillgängliga resurser i form av 
pengar och kompetens. Utredningen har i en debattartikel framfört att den 
otydliga ansvarsfördelningen mellan landsting och kommuner innebär 
att deras vårdinsatser har svårt att kugga i varandra. Detta resulterar i 
att den som är i behov av vård och stöd tvingas vänta och inte får hjälp 
medan motivationen finns, att en person utreds flera gånger eftersom 
huvudmännen har svårt att kommunicera uppgifter (delvis på grund av 
sekretess) samt att tidsmässiga glapp uppstår mellan insatserna som 
gör att de förlorar i effektivitet och att risken för återfall i missbruk ökar.146 
Utredningen har också konstaterat att missbruks- och beroendevården 
har låg prioritet hos sjukvården och socialtjänsten. Detta leder till långa 
väntetider, ibland till uteblivet stöd och till stora geografiska skillnader i 
vårdutbudet. Under Riksrevisionens intervjuer återkommer uppfattningen att 
”du måste missbruka rätt drog, i rätt landsting, rätt kommun, rätt stadsdel och 
ha tur för att få den vård som du behöver”.
 Problemen med att personer bollas runt eller hamnar mellan stolarna 
inom och mellan kommuner och landsting påverkar Kriminalvården. Dels 
kan det leda till att personer blir föremål för kriminalvård som inte hade 
behövt bli det om de fått sina vårdbehov tillgodosedda, dels försvårar det 
arbetet med att få till stånd en samverkan som resulterar i samordnade 
insatser inför klientens frigivning. 
144 Ansvaret för missbruks- och beroendevården vilar enligt socialtjänstlagen (2001:453) och hälso-  
 och sjukvårdslagen (1982:763) i första hand på kommuner och landsting. Statens insatser ansvar  
 består av lagstiftning, tillsyn och stöd till uppföljning och utveckling samt den vård som sker utan  
 samtycke enligt lagen (1998:870) om vård av missbrukare i vissa fall (LVM).
145 Dir 2008:48 samt Gerhard Larsson (2009) Oacceptabla brister i missbruksvården.  
 DN, 2009-05-27.
146 Gerhard Larsson (2009) Oacceptabla brister i missbruksvården. DN, 2009-05-27.

82RIKSREVISIONEN Kriminalvårdens arbete med att förebygga återfall i brott
5.1.3 Kriminalvårdens klienter kan upplevas som skrämmande
Kriminalvårdens klienter är inte en homogen grupp. Vissa klienter är 
motiverade och har insikt i sina problem. Men det finns också klienter som 
är svåra att arbeta med. Det finns exempelvis klienter som varit föremål 
för olika insatser upprepade gånger och ändå återfallit när motivationen 
brustit. Det finns också klienter med missbruk eller beroende samt psykisk 
sjukdom, som saknar insikt i sina problem, är omotiverade och utagerande. 
Dessa klienter kan uppfattas som skrämmande av professioner som till 
exempel läkare men också av exempelvis patienter i ett väntrum. Klienterna 
kan medvetet eller omedvetet stängas ute på grund av rädsla eller okunskap. 
Detta ökar kraven ytterligare på att skapa bra förutsättningar för samverkan.
5.1.4 Verkställigheten är ett unikt tillfälle att utreda klienten och samordna  
 insatser 
Under samtliga gruppintervjuer har det påtalats att verkställigheten är ett 
bra tillfälle att utreda personen ordentligt, arbeta med motivationen och 
samordna insatserna inför frigivningen. 
 Regeringen utsåg en nationell narkotikasamordnare 2002 och en 
nationell psykiatrisamordnare 2003.147 I uppdragen ingår att identifiera 
problemområden och stödja utveckling av vård- och behandlingsinsatser 
för personer med missbruk respektive psykisk sjukdom. Båda samordnarna 
har identifierat personer med missbruk och samtidig psykisk sjukdom som 
en av de mest utsatta grupperna i vårt samhälle och har därför presenterat 
en gemensam programförklaring.148 Enligt samordnarna ska missbruk och 
psykisk sjukdom behandlas samtidigt i integrerade program. Organisationen 
och verksamheterna måste enligt samordnarna anpassas till detta. 
 Även utredningen Personer med tungt missbruk konstaterar att det 
krävs samordnande insatser från samhällets alla sektorer för att hjälpa 
personer med tungt missbruk och samsjuklighet.149 Här finns en av 
missbrukarvårdens mest allvarliga brister enligt utredningen. Bristande 
samordning utmärker, enligt utredningen, framför allt hälso- och 
sjukvårdens samt socialtjänstens insatser, men gäller också andra viktiga 
funktioner som till exempel arbetsmarknadsåtgärder, utbildning och insatser 
inom Kriminalvården. 
147 Dir. 2002:6 och dir. 2003:133.
148 Nationell narkotikapolitisk samordning och Nationell psykiatrisamordning (2005) Missbruk och  
 samtidig psykisk sjukdom – En programförklaring i 10 punkter.
149 Dir. 2004:164 och SOU 2005:82 Personer med tungt missbruk. Stimulans till bättre vård och 
 behandling.

83 RIKSREVISIONENKriminalvårdens arbete med att förebygga återfall i brott
 Den pågående missbruksutredningen har konstaterat brister i 
tillgången till avgiftningsmöjligheter hos landstingen, vilket i sin tur gör att 
kommunerna inte kan erbjuda vård på behandlingshem.150 
 För att få veta vilka insatser som behövs krävs en ordentlig utredning 
av personens behov. Denna saknas ofta i dag enligt Riksrevisionens 
intervjuer. Utredningen är i praktiken svår att få till stånd eftersom personer 
med exempelvis samsjuklighet ofta är svåra att få kontakt med i den 
omfattning som krävs för att göra en ordentlig utredning av deras behov. 
Under tiden i anstalt finns klienten däremot både tillgänglig och drogfri, 
och förutsättningarna för att utreda klienten är därmed förhållandevis 
goda. Enligt Kriminalvården tenderar vidare klientens motivation att ta itu 
med sina missbruksproblem att öka under tiden i häkte eller på anstalt. 
Kriminalvården kan dessutom arbeta aktivt med att upprätthålla eller 
förstärka klientens motivation under verkställigheten. Sammanfattningsvis 
är verkställigheten ett unikt tillfälle att samordna insatser för klienten. 
5.2 Kriminalvårdens kontakter inför klientens frigivning
5.2.1 Kontakter tas inte alltid inför frigivningen
Riksrevisionen har i aktgranskningen kartlagt vilka kontakter som, enligt 
dokumentationen i planerna, klienten eller Kriminalvården tar med externa 
aktörer under den tid som klienten är intagen på anstalt. I 61 procent av 
planerna kan kontakt med andra aktörer konstateras. För gruppen långtidare 
tas kontakter i större utsträckning än för unga förstagångsdömda och 
återfallsbenägna. En förklaring till detta är att den längre verkställigheten ger 
Kriminalvården mer tid att ta kontakt med berörda myndigheter. Det är dock 
anmärkningsvärt att kontakter inte tas för 63 procent av återfallsförbrytare 
och för 44 procent av de unga förstagångsdömda. 
Tabell 7: Redovisas någon kontakt med andra aktörer i verkställighetsplanen? 
Ja Nej
Totalt 61 % 39 %
Långtidare 75 % 25 %
Unga förstagångsdömda 56 % 44 %
Återfallsbenägna 37 % 63 %
Källa: Riksrevisionens aktgranskning.
150 Gerhard Larsson (2009) Oacceptabla brister i missbruksvården. DN, 2009-05-27.

84RIKSREVISIONEN Kriminalvårdens arbete med att förebygga återfall i brott
Kontakter tas framför allt med Arbetsförmedlingen och kommunen. Endast 
i 13 procent av fallen tas kontakt med landstinget. I tabell 8 nedan kan det 
också konstateras att de återfallsbenägna i mycket större utsträckning än 
de övriga grupperna är i kontakt med kommunen och i betydligt mindre 
utsträckning med Arbetsförmedlingen. Detta har bland annat sin förklaring i 
att andelen tunga missbrukare är större i denna grupp.
Tabell 8: Med vilka aktörer redovisas kontakt i verkställighetsplanen? 
Arbetsförmedlingen Kommun Landsting
Totalt 43 % 48 % 13 %
Långtidare 51 % 44 % 15 %
Unga förstagångsdömda 46 % 40 % 6 %
Återfallsbenägna 9 % 78 % 15 %
Källa: Riksrevisionens aktgranskning.
I detta avsnitt har redovisats att kontakter med externa aktörer inte tas i 39 
procent av fallen, enligt dokumentationen i klienternas verkställighetsplaner. 
De grupper som Riksrevisionen valt att granska är grupper där externa 
kontakter borde vara viktiga för att förebygga återfall i brott vid 
frigivningen. Enligt Kriminalvården ska all aktivitet som har med klientens 
verkställighetsplanering att göra dokumenteras i planen. Därmed är det 
intressant att kontakter tas i endast 61 procent av fallen.
5.2.2 Kontakt tas inte i god tid inför frigivning
Det är viktigt att de olika aktörernas insatser sätts in direkt vid frigivningen. 
Risken för återfall ökar om klienten får vänta på exempelvis missbrukarvård, 
psykiatrisk vård, bostad, försörjning eller sysselsättning vid frigivningen. 
Under intervjuer med kommuner och landsting framkommer att klienten 
eller Kriminalvården ofta tar kontakt alltför nära frigivningen. Ibland 
återstår endast en vecka eller två till frigivning. Detta gör att exempelvis 
socialtjänsten inte hinner behandla ärendet i vederbörlig ordning. Om 
insatserna dessutom ska planeras och koordineras mellan Kriminalvården, 
socialtjänsten, beroendevården, psykiatrin och Arbetsförmedlingen räcker 
tiden ännu mindre till. Med tanke på att det inte alltid är lätt att få till stånd 
samverkan för Kriminalvårdens klienter är det av stor vikt att Kriminalvården 
säkerställer att kontakter tas i tid inför frigivning. 

85 RIKSREVISIONENKriminalvårdens arbete med att förebygga återfall i brott
5.3 Hinder i samverkan för Kriminalvårdens klienter
5.3.1 Strukturer för samverkan saknas ofta
Riksrevisionen kan konstatera att det i stor utsträckning saknas strukturer 
för samverkan mellan Kriminalvården, kommuner och landsting. De exempel 
på samverkan som nämnts under intervjuerna är främst samarbete kring en 
enskild klients ärende. I samverkan med Arbetsförmedlingen finns det dock 
en väletablerad struktur, se vidare avsnitt 5.3.
 Huvudkontoret gör inte någon sammanställning av de 
samverkansprojekt som pågår i regionerna. Riksrevisionen har därför skickat 
ut en förfrågan till Kriminalvårdens sex regioner angående vilken samverkan 
som bedrivs där Kriminalvården har en aktiv del. Alla regioner redovisar att 
de bedriver samverkan i någon form. Antalet redovisade samverkansprojekt 
skiljer sig dock mellan regionerna, från fem till 66 samverkansprojekt. Det 
finns ett stort antal typer av samverkanskonstellationer, även om det ofta kan 
handla om liknande samverkanspartner. Nivån på de redovisade projekten 
skiljer sig också åt, från utlåning av böcker via kommunens bokbuss till 
samlokaliserade verksamheter som till exempel Järntorgsmottagningen. En 
del av projekten som redovisats till Riksrevisionen har avslutats eller ännu 
inte operationaliserats.
 Under Riksrevisionens intervjuer framkommer att regionchefer och 
kriminalvårdschefer i viss utsträckning träffar andra chefer från exempelvis 
kommunerna, landstingen och rättsväsendet. Detta resulterar dock 
sällan i samverkansstrukturer i form av exempelvis rutiner för samverkan, 
gemensamma riktlinjer och planer. Ibland sluts dock överenskommelser, 
främst med kommunerna. 
 I flera av de kommuner som vi besökt finns överenskommelser 
om samverkan mellan kommunen och Kriminalvården. Trots detta 
upplever tjänstemännen, och i vissa fall även cheferna, att det saknas 
samverkansstrukturer samt att samarbetet endast sker i enskilda 
ärenden och är personberoende. Överenskommelserna har i dessa fall 
med andra ord inte fått genomslag i praktiken. I stället påpekas det att 
tjänstemännens egna kontakter är avgörande och att samverkan är känslig 
för personalomsättningar. 
 I de kommuner och län där arbetet med att implementera 
Socialstyrelsens riktlinjer för missbruks- och beroendevård kommit igång 
upplevs detta få positiva effekter för samverkan, bland annat genom de 
arbetsgrupper som landstingen, kommunerna och Kriminalvården deltar i. 
 Endast i undantagsfall bedrivs gemensamma utbildningar för exempelvis 
Kriminalvården, kommuner och landsting för att skapa förståelse för 
varandras uppdrag, organisationer och begreppsapparater. Det efterfrågas 

86RIKSREVISIONEN Kriminalvårdens arbete med att förebygga återfall i brott
gemensamma kontaktytor. Även här har dock arbetet med implementeringen 
av Socialstyrelsens riktlinjer för missbruks- och beroendevård börjat få en 
viss positiv effekt.
 Sammanfattningsvis saknas ofta strukturer för samverkan. I stället är 
samverkan i dag i hög grad personberoende och sårbar. Det kan innebära 
att klienter med liknande behov behandlas olika. Enligt Kriminalvården 
är det inte realistiskt att ställa krav på att myndigheten ska ha strukturer 
för samverkan med alla kommuner och landstingsenheter i form av 
överenskommelser, rutiner, riktlinjer och planer. Erfarenheten visar, enligt 
Kriminalvården, att samverkansaktörerna i många fall inte vill ha sådana 
strukturer. Med tanke på de svårigheter som finns med att få till stånd en 
samverkan kring Kriminalvårdens klienter anser Riksrevisionen dock att det 
är nödvändigt med strukturer för att underlätta och främja samverkan.
5.3.2 Det finns exempel på samlokaliserade verksamheter men de är svåra  
 att få till stånd
Kriminalvården har i några fall – ITOK, Järntorgsmottagningen, RPÖV och 
Krami – samlokaliserat sig med andra aktörer för att mer effektivt kunna 
samordna klienternas insatser. 
 Järntorgsmottagningen151 i Göteborg är en öppenvårdsmottagning för 
personer med narkotika- eller blandmissbruk och narkotikamissbrukare 
med psykiatrisk problematik. På Järntorgsmottagningen finns socialtjänst, 
beroendevård och Kriminalvården samlokaliserade. I Huddinge finns den 
rättspsykiatriska öppenvårdsmottagningen (RPÖV)152 som tar emot psykiskt 
sjuka missbrukare och andra kriminalvårdsklienter med psykisk problematik. 
Rättspsykiatrin, beroendevården och Kriminalvården är samlokaliserade 
i den rättspsykiatriska öppenvårdsmottagningen. I Stockholm finns ett 
integrerat team för opiatberoende kriminalvårdsklienter (ITOK)153, med 
151 Järntorgsmottagningen är i dag en ordinarie verksamhet som finansieras av fasta  
 verksamhetsmedel från Kriminalvården, Beroendekliniken vid Sahlgrenska universitetssjukhuset  
 och Göteborgs Stad Social Resursförvaltning. Kriminalvården hade fått projektmedel genom  
 den nationella psykiatrisamordningen (Treklövern) för att utveckla samverkan med socialtjänst  
 och beroendevård. Beroendekliniken och Social Resursförvaltning fick medel för merkostnader  
 vid igångsättandet av länsstyrelsen inom ramen för regeringens satsning på utveckling av vården  
 för personer med tungt missbruk. Från januari till juni 2008 besöktes Järntorgsmottagningen av  
 285 personer.
152 För Kriminalvårdens del innebär RPÖV en möjlighet att slussa såväl frivårdens klienter som  
 anstalternas intagna till mottagningen, oavsett var de är hemmahörande och oavsett diagnos.  
 Den påföljd som den dömde undergår bidrar till att skapa struktur kring personen i fråga och till  
 att få (tvinga) klienten att komma till sjukvården på överenskomna tider. Under 2007 tog RPÖV  
 emot 766 klienter.
153 ITOK är i dag en ordinarie verksamhet som finansieras av fasta verksamhetsmedel från  
 Kriminalvården och Beroendecentrum Stockholm, Stockholms läns landsting. Kriminalvården  
 och landstinget bidrog med vissa medel för merkostnader vid igångsättandet. Sedan starten i  
 augusti 2007 har ITOK startat behandling för 120 personer.

87 RIKSREVISIONENKriminalvårdens arbete med att förebygga återfall i brott
uppdrag att utreda och inleda behandling av opiatberoende klienter redan 
under verkställigheten. Här har beroendevården och Kriminalvården 
integrerats. Slutligen finns Krami154 i 10 kommuner. På dessa platser har 
Kriminalvården, Arbetsförmedlingen och socialtjänsten samlokaliserat sig 
för att underlätta inträdet på arbetsmarknaden för Kriminalvårdens klienter.
 Riksrevisionen har besökt ITOK, Järntorgsmottagningen och en 
Kramiverksamhet. Verksamheterna anser att det finns stora vinster med 
att vara samlokaliserade. Samlokaliseringen ökar kunskapsutbytet och 
förståelsen för de andra aktörerna och deras uppdrag. Ytterligare en fördel 
som påpekats är att aktörerna kan ta del av varandras nätverk. 
 En positiv effekt med samlokalisering är att klienterna inte behöver 
hänvisas runt. Det är annars ett problem för personer med missbruk eller 
psykisk sjukdom, att de hänvisas runt bland olika aktörer (som exempelvis 
den kommunala missbrukarvården, landstingets beroendevård, olika enheter 
inom psykiatrin), vilket resulterar i väntetider. Väntetiderna kan leda till 
återfall i missbruk då motivationen hunnit tryta. Genom samlokaliseringen 
kan aktörerna träffa klienten tillsammans och göra en gemensam utredning 
och planering där man tillvaratar flera olika kompetenser. Detta minskar 
dubbelarbetet, kortar tiden för utredningar och snabbar på samordningen av 
insatser. Det gör exempelvis att ITOK hinner få igång metadonbehandling 
redan under verkställigheten, vilket tidigare bara kunde ske i undantagsfall. 
 En fördel, som både landstinget och Kriminalvården påtalar, med 
samlokalisering i fallet RPÖV är att Kriminalvården kan ”tvinga” klienterna 
till mottagningen. Som tidigare beskrivits finns en grupp av Kriminalvårdens 
klienter med tyngre problematik vars vårdbehov är svårt att tillgodose då 
de exempelvis inte har sjukdomsinsikt och inte söker vård eller kommer 
till avtalade tider. Dessa kan när de får en kriminalvårdspåföljd slussas 
till mottagningen genom krav som Kriminalvården kan ställa under 
verkställigheten. 
 Trots de goda erfarenheter som gjorts vid de samlokaliseringar 
som finns och de effekter som utvärderingar155 visar på bedrivs endast 
samlokaliserade verksamheter på ett fåtal ställen i landet och endast 
för begränsade målgrupper. Kriminalvården anser att behovet av 
154 Krami har funnits i cirka 30 år. Metoden som används stöder sig på konsekvenspedagogiken,  
 som bygger på tanken att lära sig att förstå sambandet mellan sina handlingar och  
 konsekvenserna av dessa. 
155 En utvärdering gjordes 2008 av ITOK som visade att varje satsad krona ger en avkastning på 20  
 gånger insatsen; se Nilsson Lundmark, Eva & Nilsson, Ingvar (2009) 1+ 1 = 3 Utvärdering av  
 ITOK-projektet ur ett socioekonomiskt perspektiv och ur ett samverkansperspektiv.  
 Järntorgsmottagningen har utvärderats ur ett brukarperspektiv; se Beijer, Elisabeth (2009) 
 ”De förstår alla situationer” Erfarenheter med att utveckla former för vård vid missbruk eller beroende  
 samt psykiska problem. Med fokus på brukares perspektiv. En rapport från FoU i Väst/GR.  
 Även Krami har utvärderats; se Socialstyrelsen (2002) Med arbete som insats. Klienteffekter och  
 samhällsekonomisk lönsamhet i socialt arbete. En rapport från Centrum för utvärdering av socialt  
 arbete.

88RIKSREVISIONEN Kriminalvårdens arbete med att förebygga återfall i brott
samlokaliserade verksamheter för deras klienter finns i hela landet men 
upplever det som svårt att få andra aktörer att samverka. Även i fall där det 
funnits en gemensam vilja att starta upp motsvarigheter till exempelvis 
RPÖV, med en gemensam projektplan och statliga medel för planering, 
har samlokaliseringarna inte kunnat realiseras. En mängd orsaker och 
förklaringar har lyfts fram under Riksrevisionens intervjuer med bland 
annat Kriminalvården, kommuner och landsting. Återkommande är olika 
syn på vems ansvar klienterna är, olika prioriteringar, olika vårdkulturer 
och en vårdorganisation som inte är anpassad för klienter med tung 
missbruksproblematik och samsjuklighet. Enligt de intervjuade är det mycket 
svårt att hjälpa den typen av klienter. De kan vara utagerande och inte vilja 
bli hjälpta, vilket ställer krav på en verksamhet som anpassas till klienten. 
 Det förekommer även andra former av samverkansstrukturer, men 
de är inte många. Ett exempel som brukar föras fram av Kriminalvården 
är Beroendecentrum i Stockholms läns landsting. I detta fall upphandlar 
Kriminalvården Beroendecentrums läkare för att vid frigivning undvika att 
klienten inte får adekvat vård. Detta är i dag enligt Kriminalvården det enda 
exemplet på denna typ av samverkan.
 Sammanfattningsvis är samlokaliseringar och samverkansstrukturer 
svåra att få till stånd och finns endast för begränsade klientgrupper på ett 
fåtal ställen i landet. De flesta av Kriminalvårdens klienter är inte i behov av 
denna typ av samordnade och integrerade insatser. Men de som har detta 
behov är en samhällsekonomiskt mycket kostsam grupp fram till dess att de 
fått adekvat vård som ger avsedd effekt.
5.3.3 Kriminalvårdens planering, samordning och styrning
Kriminalvården måste stå väl rustade för att samverka med andra aktörer. 
Riksrevisionen har därför undersökt vilka interna hinder som påverkar 
möjligheten till samverkan.
 Otydliga riktlinjer för samverkan
Kriminalvården har under den granskade perioden inte haft några riktlinjer 
om extern samverkan. Det finns i stället ett idédokument där samverkan 
beskrivs i allmänna ordalag.156 Det tycks också som om personalen ute i 
verksamheten inte känner till detta dokument. Personalen i den operativa 
verksamheten på anstalter och i frivården upplever att det är otydligt vad 
de förväntas göra, det vill säga hur de ska samverka. Tydliga riktlinjer, goda 
exempel och förslag efterfrågas. Riktlinjer för samverkan, dock enbart 
156 Kriminalvården (2003) Frivårdens externa samverkan. Ett idédokument. 

89 RIKSREVISIONENKriminalvårdens arbete med att förebygga återfall i brott
frivårdens, är ute på remiss under hösten 2009.157 Vidare konstateras i 
avsnitt 5.4 att Kriminalvården inte systematiskt följer upp den samverkan 
som myndigheten bedriver. Därmed saknar myndigheten överblick över den 
samverkan som sker ute i regionerna, vilket ytterligare försvårar styrningen. 
 Brister i verkställighetsplaneringen påverkar samverkan
För att motivera andra aktörer till samverkan måste Kriminalvården 
ha goda argument för sina val av insatser. En professionell risk- och 
behovsbedömning samt en verkställighetsplanering av hög kvalitet 
förser Kriminalvården med argument för varför en viss klient ska ha 
vissa insatser. De kvalitetsbrister som Riksrevisionen konstaterat i 
verkställighetsplaneringen får som konsekvens att Kriminalvården har brister 
i sitt underlag när myndigheten ska samverka med andra.
 Brister i den interna samordningen påverkar samverkan
Under intervjuer med Arbetsförmedlingen, kommuner och 
landsting framkommer tydligt att det samordningsansvar för 
verkställighetsplaneringen som frivården tilldelades den 1 april 2008 
ännu inte fått genomslag i verksamheten. Det framkommer att det ofta 
är anstalterna som arbetar med frigivningsförberedelserna utan, och 
inte tillsammans med, frivården. Det kan till och med förekomma att en 
kontaktman på en anstalt och en handläggare på frivården ringer och ställer 
olika krav för samma klient. Intervjuer på anstalter och med frivården samt 
Kriminalvårdens ledning visar att Kriminalvården är positivt inställd till 
frivårdens samordningsansvar men bekräftar samtidigt att det i dag inte fullt 
ut fungerar. 
5.4 Samverkan med Arbetsförmedlingen
Arbetsförmedlingen är den aktör som samverkan fungerar bäst med, enligt 
Kriminalvårdens ledning. Samverkan underlättas av att Arbetsförmedlingen 
också är en myndighet och att regeringen i sin styrning är tydlig med 
att samverkan med Arbetsförmedlingen ska prioriteras. Kriminalvården 
och Arbetsförmedlingen har en etablerad samverkan avseende 
arbetsmarknadsutbildningar. År 2008 bedrevs 39 olika utbildningar på 
22 anstalter. Riksrevisionen har dock i denna granskning inte inkluderat 
samverkan rörande arbetsmarknadsutbildningar. 
157 Kriminalvården (2009) Riktlinjer för Kriminalvårdens externa samverkan i frivårdsfrågor. Daterad  
 2009-05-19, version 1.2.

90RIKSREVISIONEN Kriminalvårdens arbete med att förebygga återfall i brott
5.4.1 Arbetsförmedlingens insatser varierar
Samverkan mellan Kriminalvården och Arbetsförmedlingen skiljer sig åt över 
landet. Alla frivårdskontor har inte kontaktpersoner från Arbetsförmedlingen 
och detta regleras inte heller i den nationella överenskommelsen (se 
nedan). Dessa kontaktpersoner är viktiga för de klienter som står längst 
ifrån arbetsmarknaden. Arbetsförmedlingens stöd i form av kontaktpersoner 
på anstalter varierar också. Under Riksrevisionens besök på anstalter har 
det varierat från en kontaktperson som arbetade fyra timmar i månaden till 
anstalter med heltidsanställda kontaktpersoner. 
Tabell 9: Arbetstid fördelad utifrån heltidstjänster och antal arbetsförmedlare per region
Region Arbetstid i heltidstjänster Antal arbetsförmedlare
Stockholm 3 3
Mitt 3,1 10
Öst 1,3 11
Syd 3,1 9
Väst 5,3 11
Nord 2,3 11
Källa: Egen beräkning utifrån Arbetsförmedlingens sammanställning från 2009-09-07.
Vid en jämförelse mellan Kriminalvårdens regioner visar det sig att det är 
skillnader i hur stora insatser, räknat i arbetstid, som Arbetsförmedlingen 
lägger på samverkan. Enligt Kriminalvården kan det finnas skillnader 
i behoven på anstaltsnivå, men däremot inte på regionnivå. 
Arbetsförmedlingens insatser varierar från dryga en heltidstjänst till dryga 
fem heltidstjänster totalt för en region (se tabell 9 ovan). Samtidigt varierar 
omfattningen på kontaktpersonernas insatser. Vissa har så lite som 5 
procent av sin tjänst tilldelad till kontaktarbete medan andra arbetar heltid 
med att vara kontaktperson. 
5.4.2 Arbetsförmedlingens insatser är inte behovsstyrda
Samverkan mellan Arbetsförmedlingen och Kriminalvården sker 
både centralt och lokalt. Kriminalvården och Arbetsförmedlingen har 
tillsammans tagit fram riktlinjer för samverkan och formaliserat detta 
i en överenskommelse daterad april 2008. På central nivå sker arbetet 
genom nationella samverkansgruppen (NSG), som är ett forum för 
generella samarbets- och utvecklingsfrågor och består av företrädare 
från de båda myndigheterna på i huvudsak chefsnivå.158 Till NSG hör ett 
158 Tidigare fanns en grupp bestående av handläggare från Arbetsförmedlingen och Kriminalvården  
 på nationell och regional nivå.

91 RIKSREVISIONENKriminalvårdens arbete med att förebygga återfall i brott
arbetsutskott som tar emot och verkställer uppdrag som kommer från NSG. 
I överenskommelsen ingår även lokal samverkan, även om ansvaret här 
ligger på regioncheferna. Det finns en centralt framtagen mall för hur de 
lokala samverkansavtalen kan se ut. Det ska enligt överenskommelsen ske 
en årlig uppföljning av den lokala samverkan. Samverkan på central och lokal 
nivå har funnits under flera år men fått förnyat fokus i och med regeringens 
krimpaket.
 Det är de chefer från Arbetsförmedlingen som sitter i nationella 
samverkansgruppen som avgör vilka behov som finns i dag. Andelen timmar 
är alltså inte tilldelade utifrån önskemål från anstalterna eller frivården. 40 
procent av arbetsförmedlarna har i Riksrevisionens enkät159 svarat att de 
arbetar fler timmar än vad som tilldelats tid för. Endast tre personer arbetar 
färre timmar än som tilldelats. Av de som arbetar fler timmar har nästan 
samtliga samtidigt svarat att antalet timmar är för få, det vill säga att det 
tycks finnas behov av att arbeta fler timmar än vad Arbetsförmedlingen 
tilldelat kontaktpersonerna. Arbetsförmedlingen arbetar för närvarande 
med att ta fram en modell över hur timmarna ska fördelas per anstaltsplats. 
Arbetsförmedlingen uppger också att antalet tjänster kommer att utökas 
2010 till 42 tjänster, mot 25,5 tjänster 2008.
5.4.3 Uppdraget som kontaktperson är inte tillräckligt attraktivt
Under Riksrevisionens besök på anstalter har det framkommit att 
arbetsförmedlarnas engagemang varierar Det kan vara alltifrån en 
arbetsförmedlare som arbetar fyra timmar i månaden till heltidsanställda 
eldsjälar. Det har enligt Arbetsförmedlingen i vissa fall varit svårt att 
rekrytera arbetsförmedlare som vill arbeta med uppdraget att vara 
kontaktperson gentemot Kriminalvården. Samtidigt visar Riksrevisionens 
enkät att en övervägande andel själva har anmält intresse för uppdraget. 
Arbetsförmedlingen uppger att orsaken till svårigheterna med att rekrytera 
delvis har att göra med osäkerheten i uppdraget. En annan orsak till 
problemen som Arbetsförmedlingen lyfter fram är att uppdraget inte är 
en tillräckligt stor del av en tjänst, varför Arbetsförmedlingen vill se en 
utveckling där tjänsten ska omfatta minst 20 procent av heltid och helst 
halvtid. Detta får även stöd i de kommentarer som flera av handläggarna 
som svarat på enkäten har lämnat.
159 56 enkäter skickades ut, 44 personer svarade. Det ger en svarsfrekvens på strax över 80 procent.  
 Två personer har räknats bort från totalen med anledning av att de meddelat att de inte längre  
 innehar uppdraget som kontaktpersoner. Bland respondenterna finns ett antal som inte har tid  
 tilldelad till uppdraget på grund av att de arbetar mot frivården.

92RIKSREVISIONEN Kriminalvårdens arbete med att förebygga återfall i brott
5.4.4 Arbetsförmedlarna efterfrågar mer stöd
När Riksrevisionen i enkäten har frågat efter vilket stöd handläggarna har 
fått med utgångspunkt i uppdraget svarar en majoritet en gemensam 
seminariedag med Kriminalvården (se tabell 10 nedan). I enkätsvaren 
har även önskemål om en gemensam plattform och samordning mellan 
Kriminalvården och Arbetsförmedlingen framkommit, bland annat för 
att öka kunskaperna om varandras verksamhet. Utöver en gemensam 
seminariedag har ungefär en fjärdedel antingen fått stöd av Kriminalvårdens 
kontaktperson, utbildning och/eller skriftliga instruktioner/handläggarstöd. 
Tabell 10: Riksrevisionens enkät till Arbetsförmedlingens kontaktpersoner: erhållet 
respektive efterfrågat stöd (respondenterna har kunnat välja flera alternativ) 
Erhållet stöd Efterfrågat stöd
Utbildning 11 16
Gemensam seminariedag med Kriminalvården 29 15
Handledning 1 15
Stöd i handläggargruppen 3 11
Stöd av Kriminalvårdens kontaktperson 12 6
Skriftliga instruktioner/handläggarstöd 11 11
Inget stöd alls 3 2
Annat 9 8
Källa: Riksrevisionens enkätundersökning.
Utbildning, seminariedag med Kriminalvården, handledning och stöd i 
handläggargruppen är det stöd som främst efterfrågas. De båda senare har 
erhållits i mycket liten utsträckning. Endast en person uppger sig ha fått 
handledning, och tre personer har fått stöd i handläggargruppen. Önskemål 
om ökad kunskapsöverföring och samarbete inom och mellan de lokala 
kontoren förs också fram. De som inte deltagit i en gemensam seminariedag 
efterfrågar detta stöd. 
 Arbetsförmedlingen och Kriminalvården håller gemensamt på att 
ta fram ett handläggarstöd som ska vara klart i början av 2010. Enligt 
Arbetsförmedlingen ska handläggarstödet lösa de problem med osäkerhet 
i uppdraget som beskrivits ovan. Av Riksrevisionens enkät framgår dock att 
skriftliga instruktioner/handläggarstöd endast efterfrågas av 25 procent av 
respondenterna.
 Sammanfattningsvis efterfrågar arbetsförmedlarna mer stöd och 
utbildning internt men också ett utökat utbyte med Kriminalvården.

93 RIKSREVISIONENKriminalvårdens arbete med att förebygga återfall i brott
5.5 Uppföljning av samverkan
5.5.1 Arbetsförmedlingen och Kriminalvården brister i sin uppföljning
Lokala överenskommelser mellan Arbetsförmedlingen och Kriminalvården 
är inte en ny företeelse, även om de inte har funnits överallt och varit mycket 
varierade i sitt innehåll. De överenskommelser som funnits har heller inte 
alltid varit formaliserade. Det har inte funnits någon systematisk uppföljning 
av dessa. 
 Den nuvarande överenskommelsen har, enligt både Kriminalvården 
och Arbetsförmedlingen, inte fullt ut implementerats. Det vill säga lokala 
överenskommelser har inte funnits över hela landet. Det har därför, enligt 
Arbetsförmedlingen och Kriminalvården, inte varit meningsfullt att följa 
upp dessa även om det står i den centrala överenskommelsen att NSG ska 
följa upp lokal samverkan årligen. Fokus har från ledningshåll varit att få 
avtalen på plats. Kriminalvården planerar att under 2010 följa upp dels om 
det finns en överenskommelse, dels innehållet i dessa överenskommelser 
med utgångspunkt i att avtalen inte ska skilja sig för mycket åt. Även 
Arbetsförmedlingen ska göra en uppföljning genom insamling av avtalen. 
 Kramiverksamhet har funnits i cirka 30 år och brukar ofta omnämnas 
som en lyckad verksamhet. Både Kriminalvården och Arbetsförmedlingen 
öronmärker pengar till Krami. Kriminalvården för statistik över hur 
många som genomgår Krami. Denna information används sedan i 
den årliga resurstilldelningen och i återrapporteringen till regeringen. 
Varken Kriminalvården eller Arbetsförmedlingen har hittills gjort någon 
övergripande uppföljning eller utvärdering av Kramiverksamheten. Både 
Arbetsförmedlingen och Kriminalvården planerar för en uppföljning och 
utvärdering av Krami tidigast under 2010. 
 En uppföljning av Krami gjordes i en forskningsrapport av 
Socialstyrelsen 2002.160 Rapporten visar bland annat på goda resultat 
för de klienter som genomgått Krami och presenterar även den 
samhällsekonomiska vinsten med verksamheten.
 Både Kriminalvården och Arbetsförmedlingen uppger att det finns 
sekretessproblem kopplade till möjligheten att följa upp klienterna efter 
det att de lämnat kriminalvården. Arbetsförmedlingen får, i enlighet med 
personuppgiftslagen, i dag inte registrera dessa särskilt.
160 Socialstyrelsen (2002) Med arbete som insats. Klienteffekter och samhällsekonomisk lönsamhet i  
 socialt arbete. En rapport från Centrum för utvärdering av socialt arbete.

94RIKSREVISIONEN Kriminalvårdens arbete med att förebygga återfall i brott
5.5.2 Kriminalvården följer inte upp samverkan för Kriminalvårdens klienter
Kriminalvården följer inte systematiskt upp den samverkan som 
myndigheten bedriver. Därmed saknar myndigheten överblick över den 
samverkan som sker ute i regionerna, vilket försvårar styrningen. Av de 
senaste årens regleringsbrev att döma är detta inte heller något som 
efterfrågas av regeringen, annat än kopplat till vissa åtgärder (till exempel 
Krami och samverkan för att bekämpa narkotikamissbruket) eller grupper 
(till exempel psykiskt sjuka). Dessa följer myndigheten upp. Det finns från 
ledningens sida en medvetenhet om att samverkan inte återrapporteras från 
verksamheten på något bra sätt och att den uppföljning som sker inte är 
tillräcklig. 
 Arbetsförmedlingens och Kriminalvårdens bristande uppföljning leder 
till att myndigheterna saknar möjlighet till en adekvat återrapportering 
till regeringen och en tillförlitlig överblick över den samverkan som sker. 
Den bristande uppföljningen försvårar också spridning av goda exempel, 
strategisk styrning och en genomtänkt resurstilldelning.
5.6 Sammanfattande iakttagelser 
• För att Kriminalvårdens klienter inte ska återfalla i kriminalitet och  
 missbruk krävs samverkan med andra aktörer som Arbetsförmedlingen,  
 kommun och landsting. Kriminalvårdens klienter är dock endast en av de  
 behövande grupper dessa aktörer ska prioritera mellan.
• Det är Kriminalvårdens ansvar att initiera samverkan för sina klienter,  
 varav många har en problematik med missbruk och psykisk sjukdom.  
 Verkställigheten blir ett unikt tillfälle att utreda klientens behov och  
 initiera och koordinera insatser, bland annat eftersom klienten under  
 tiden i anstalt är tillgänglig och drogfri.
• För att motivera andra aktörer till samverkan måste Kriminalvården  
 ha goda argument för sina val av insatser. De brister som Riksrevisionen  
 konstaterat i riskbedömningen och verkställighetsplaneringens kvalitet  
 påverkar Kriminalvårdens möjligheter att få till stånd samverkan. Vidare  
 framgår av aktgranskningen att kontakter med externa aktörer, under den  
 tid klienten finns på anstalt, saknas i 39 procent av de granskade  
 planerna. Det framkommer också i intervjuer med Kriminalvårdens  
 samverkanspartner att när kontakt tas sker detta ofta alltför nära  
 frigivningen för att dessa ska hinna planera och koordinera insatserna.
• Den bristande samordningen mellan anstalt och frivård inför klientens  
 frigivning påverkar Kriminalvårdens förmåga att i god tid inför  
 friginingen initiera samverkan med andra aktörer utifrån en samordnad 
 planering. 

95 RIKSREVISIONENKriminalvårdens arbete med att förebygga återfall i brott
• Det saknas i stor utsträckning riktlinjer och strukturer för samverkan.  
 Samverkan sker främst i enskilda ärenden och är i hög grad  
 personberoende. Graden av samverkan skiljer sig åt mellan de olika  
 regionerna.
• Arbetsförmedlingens insatser är inte behovsstyrda och varierar över  
 landet. Kontaktpersonerna efterfrågar fler timmar och mer stöd i form av  
 främst utbildning och handledning.
• Kriminalvården följer inte upp samverkan systematiskt.  
 Arbetsförmedlingen och Kriminalvården har inte heller följt upp sina  
 överenskommelser om samverkan. Inte heller har någon övergripande  
 uppföljning av Kramiverksamheten gjorts.

96RIKSREVISIONEN Kriminalvårdens arbete med att förebygga återfall i brott

97 RIKSREVISIONENKriminalvårdens arbete med att förebygga återfall i brott
6 Slutsatser och rekommendationer
Kriminalitet är kostsam. Alla klienter som inte återfaller i brott är en vinst 
både för individen och för samhället. Det är därmed viktigt att återfall i 
brott förebyggs. Kriminalvården är en av flera aktörer som ska arbeta för att 
minska risken för återfall i brott. Verkställighetsplanering och samverkan 
inför klienternas frigivning är två viktiga förutsättningar för detta arbete. 
 Riksrevisionen har granskat Kriminalvårdens planering av klienternas 
verkställighet samt samverkan mellan ansvariga myndigheter inför deras 
frigivning. Riksrevisionens övergripande slutsats är att Kriminalvården inte 
lever upp till de krav som ställs på klienternas verkställighetsplanering. 
Det finns brister både i kvaliteten, dokumentationen och uppföljningen av 
planeringen. Samverkan inför klienternas frigivning genomförs på ett sådant 
sätt att klienter inte får samma möjligheter till stöd i alla delar av landet. 
Sammantaget bedömer Riksrevisionen att de insatser som regeringen och 
ansvariga myndigheter gjort för verkställighetsplanering och samverkan inte 
är tillräckliga. 
 Det har funnits lagkrav på planering av klientens verkställighet sedan 
1974. Med anledning av detta ser Riksrevisionen allvarligt på de brister som 
framkommer i denna rapport.
6.1 Regeringens styrning av det återfallsförebyggande arbetet
Regeringen har, enligt Riksrevisionen, ett ansvar att ställa upp tydliga 
mål för det återfallsförebyggande arbetet. Regeringens mål för det 
återfallsförebyggande arbetet har legat fast under den granskade perioden. 
 Riksrevisionen bedömer att regeringen i stort sett har ställt tydliga krav 
på Kriminalvårdens verkställighetsplanering i myndighetens instruktioner 
och regleringsbrev. Visserligen har tyngdpunkten i regeringens krav 
avseende kvaliteten i planerna varierat, men det torde ändå vara tydligt för 
Kriminalvården vilka krav som gäller. 
 Riksrevisionen bedömer att det ställs särskilda krav på styrningen av 
samverkan eftersom den bygger på att enskilda aktörer med ofta skilda 
uppdrag ska göra prioriteringar som samordnar eller kompletterar varandra. 
Kriminalvårdens klienter är en kostsam grupp för samhället i stort och för 
enskilda aktörer beroende på vilka behov klienten har. En väl fungerande 
samverkan där resurser samordnas kan därmed både hjälpa den enskilde 

98RIKSREVISIONEN Kriminalvårdens arbete med att förebygga återfall i brott
klienten och bidra till kostnadsbesparingar. Den pågående utredningen av 
missbruks- och beroendevården161 har därför en viktig roll att fånga upp och 
utreda möjligheterna att förbättra förutsättningarna för samverkan.
 Regeringen ger i budgetpropositionerna sin syn på vilka aktörer 
Kriminalvården bör samverka med och vad samverkan bör inriktas 
på. Exempelvis betonar regeringen betydelsen av samverkan mellan 
kriminalvård, arbetsförmedling och socialtjänst samt hälso- och sjukvård för 
Kriminalvårdens klienter. Men detta återspeglas inte i regeringens styrning 
av till exempel Arbetsförmedlingen. Däremot läggs ett särskilt ansvar på 
Kriminalvården att samverka med dessa aktörer. 
 En stor andel av Kriminalvårdens klienter har problem med missbruk 
eller beroende och psykisk sjukdom och har därmed också ett stort behov av 
vård och rehabilitering. I lagstiftningen finns det dock inte några tydliga krav 
på kommuner och landsting att samverka med Kriminalvården. 
 Regeringens enskilda satsningar på bland annat missbruks- och 
psykiatriområdet kan bidra till att underlätta problemen med samverkan för 
Kriminalvårdens klienter. Riksrevisionen menar dock att det, utan tydliga krav 
från regeringen på övriga aktörers ansvar, finns en stor risk att samverkan 
i praktiken utvecklas mycket olika. Detta får i sin tur konsekvenser för de 
enskilda klienterna beroende på vilken kommun de tillhör. 
6.2 Bristerna i verkställighetsplaneringens kvalitet påverkar  
 effektiviteten i Kriminalvårdens arbete
6.2.1 Kriminalvården har säkerställt att samma plan följer klienten under  
 verkställigheten …
Kriminalvårdens uppdrag är både att verkställa påföljder och att förebygga 
återfall i brott. Syftet med verkställighetsplaneringen är att minska risken för 
återfall i brott. Genom att utreda klientens behov ska rätt insats sättas in vid 
rätt tidpunkt till rätt klient. Detta kräver kompetens. Riksrevisionen har under 
granskningen mötts av en mycket engagerad personal inom Kriminalvården. 
Personalen återkommer ofta till Kriminalvårdens vision om att klienten 
ska komma bättre ut och till tankarna om what works, det vill säga att 
Kriminalvårdens klientarbete ska baseras på det som enligt forskning har 
effekter på återfallsfrekvensen. En stor andel av klienterna avtjänar dock 
kortare straff vilket påverkar Kriminalvårdens möjlighet att förebygga återfall 
i brott.
161 Dir. 2008:48.

99 RIKSREVISIONENKriminalvårdens arbete med att förebygga återfall i brott
 Kriminalvården har sedan 2001 säkerställt att klienten har en plan som 
följer klienten under hela verkställigheten, oavsett vilket häkte, anstalt 
eller frivårdskontor som klienten tillhör eller vilken kontaktman som är 
ansvarig. Riksrevisionen anser att detta är en förutsättning för att kunna 
bedriva ett effektivt arbete inom Kriminalvården. Under framför allt de 
senaste fyra åren har Kriminalvården arbetat aktivt med att förbättra 
verkställighetsplaneringen. Detta ser Riksrevisionen som positivt då det 
återfallsförebyggande arbetet är mycket viktigt.
6.2.2 … men alla klienter har inte en plan …
Riksrevisionen kan dock konstatera att alla klienter inte har en 
verkställighetsplan, trots att detta är ett lagkrav. Nio procent av klienterna 
i Riksrevisionens aktgranskning saknade helt en verkställighetsplan. 
Bland gruppen unga förstagångsdömda saknade var femte klient en 
plan. Avsaknad av en plan innebär att dokumentation om klienten 
saknas, vilket leder till att det saknas möjligheter till uppföljning och 
informationsöverföring vid byte av både kontaktman och anstalt eller vid 
återfall. Det finns också en risk att klienten inte får några insatser eller att fel 
insatser ges under verkställigheten. 
 Förutom lagkravet lever Kriminalvården inte upp till kraven i föreskriften 
om verkställighetsplanering. Sammantaget visar Riksrevisionens 
aktgranskning att hälften av planerna inte fastställs i tid, att var fjärde plan 
inte revideras i den omfattning som den ska och att planerna i hälften av 
fallen inte fastställs inför frigivningen. Ur ett rättssäkerhetsperspektiv finns 
en risk att klienter med likartade behov och förutsättningar behandlas olika. 
Dessutom kan klienten inte överklaga planen, vilket gör det viktigt med 
kontinuerlig omprövning. 
 Riksrevisionen är också kritisk till Kriminalvårdens återrapportering till 
regeringen avseende andelen klienter som har en fastställd plan. Statistiken 
kan inte anses vara rättvisande då den inte omfattar alla klienter som ska ha 
en verkställighetsplan. 
6.2.3 … och det finns stora brister i kvaliteten …
Riksrevisionens slutsats är att det finns omfattande brister i kvaliteten 
i Kriminalvårdens verkställighetsplanering. För att Kriminalvården ska 
kunna fullgöra sitt uppdrag bör, enligt Riksrevisionen, planerna vara 
logiskt sammanhängande där valet av insatser görs utifrån en risk- och 
behovsbedömning och uppsatta mål. Detta för att säkerställa en planering 
av god kvalitet där klienten får rätt insats. Av Riksrevisionens intervjuer 

100RIKSREVISIONEN Kriminalvårdens arbete med att förebygga återfall i brott
med personal och chefer i den operativa verksamheten framkommer dock 
att brister i den så kallade röda tråden är återkommande. Det betyder att 
kopplingen mellan de behov, mål och insatser som anges inte framkommer. 
 Granskningen visar dessutom att det finns kvalitetsbrister i 
verkställighetsplaneringens olika steg. Riskbedömningarna, som bland 
annat ligger till grund för prioritering av klienter och planering av insatser, 
är ofullständiga. Riksrevisionen ser allvarligt på detta eftersom det kan 
innebära att klienter inte får rätt insatser kopplade till sina behov. Dessutom 
saknar många insatser mål, vilket försvårar kontaktmannens arbete med 
klienten. Målen är viktiga för att konkretisera behoven och visa på önskvärt 
resultat. Bristen på mål påverkar möjligheten till uppföljning. 
 Den uppföljning som görs av klientens plan är bristfällig. Detta 
innebär att kunskapen om utfallet av en insats går förlorad, vilket i sin tur 
påverkar möjligheten till kunskapsöverföring när klienten byter anstalt 
och kontaktman. Det framgår inte heller av uppföljningen på vilket sätt 
klienten närmat sig de uppsatta målen och hur detta påverkat risken för 
återfall. Vidare går det inte att följa upp vilka insatser planeringen faktiskt 
resulterade i för klienten. Bristerna i uppföljningen riskerar också att påverka 
möjligheten till forskning om vilka insatser som är mest effektiva och 
därmed utvecklingen av det återfallsförebyggande arbetet.
 Vidare framgår det mycket sällan vem som dokumenterat informationen 
i planen och när det skedde. Detta påverkar tillförlitligheten i den 
information som finns i planen. Därmed finns en risk att det fattas felaktiga 
beslut om exempelvis insatser och utslussningsåtgärder eftersom uppgifter i 
verkställighetsplanen utgör en del i beslutsunderlaget. 
6.2.4 … vilket gör att verkställighetsplaneringen inte bedrivs effektivt
Riksrevisionens slutsats är att kvalitetsbristerna i verkställighetsplaneringen 
är så pass omfattande att det påverkar Kriminalvårdens möjlighet att bedriva 
en effektiv verksamhet. Det påverkar också förutsättningarna att minska 
återfallen i brott.
 Kriminalvårdens prioriteringar av insatser för klienterna grundar sig 
bland annat på riskbedömningarna. Alla klienter ska inte ha lika mycket eller 
samma insatser. Detta finns det varken resurser till eller är ens lämpligt för 
att förhindra återfall i brott. De kvalitetsbrister Riksrevisionen sett avseende 
riskbedömningarna kan medföra att fel klienter och behov prioriteras. 
 Verkställighetsplanen ska följa klienten under hela verkställigheten, 
oberoende av var i Kriminalvården klienten befinner sig. När en ny 
kontaktman utses för en klient ska han eller hon kunna arbeta vidare med 
klientens planering. Med de kvalitetsbrister som finns i planerna i dag 

101 RIKSREVISIONENKriminalvårdens arbete med att förebygga återfall i brott
samt den bristande tillförlitligheten i informationen är det inte ovanligt att 
planeringen görs om från början när en klient får en ny kontaktman. Detta 
leder till dubbelarbete. 
 Riksrevisionen kan vidare konstatera att frivårdens samordningsansvar 
för verkställighetsplaneringen i praktiken inte fungerar fullt ut. En förklaring 
till detta som lyfts fram är kulturella skillnader mellan anstalt och frivård. 
Bristerna i samordningsansvaret påverkar Kriminalvårdens möjlighet att 
arbeta effektivt. Den bristande samordningen innebär bland annat att 
kompetens, kunskap och kontakter som finns inom anstalter och frivård 
inte utnyttjas maximalt. Detta leder till dubbelarbete eftersom planering för 
klienten kan pågå på två ställen samtidigt. 
6.2.5 Orsaker till bristerna
Att arbeta med verkställighetsplanering är inte ett funktionsansvar utan är 
något som förväntas av samtliga kontaktmän och frivårdsinspektörer. Det 
ger, enligt Kriminalvården, en humanare kriminalvård och minskar gapet 
mellan vårdare och klient. Detta ställer, enligt Riksrevisionen, krav på att 
ledningen ger personalen goda förutsättningar i form av tydliga riktlinjer, 
kompetensutveckling och IT-stöd. 
 Riksrevisionen anser att ledningen inte varit tillräckligt tydlig i sin 
styrning. Föreskrifter, allmänna råd och utbildningsmaterial samt de 
utbildningsinsatser som genomförts har inte gett tillräcklig vägledning i det 
dagliga arbetet med planerna. Ledningen har inte tydliggjort vad som är en 
planering av god kvalitet och vad frivårdens samordningsansvar innebär. 
Chefer och personal i den operativa verksamheten efterfrågar och behöver 
tydligare riktlinjer för viktiga moment, som hur riskbedömningarna ska 
göras och uppföljningen av delmålen bedömas. För en god planering och 
samverkan internt är det alltså nödvändigt med strategiskt genomtänkta 
och tydliga riktlinjer som hela organisationen kan ta till sig. Samtidigt är 
det i sin tur viktigt att även de regionala och lokala ledningarna säkerställer 
att verkställighetsplaneringen prioriteras och att föreskriften efterlevs. Det 
ställer också krav på att personalen är mottaglig för detta och arbetar utifrån 
riktlinjerna. 
 Verkställighetsplaneringen ställer stora krav på personalens kompetens. 
Granskningen visar att de utbildningsinsatser som personalen fått 
inte varit tillräckliga. Det finns därmed ett behov av att se över vilken 
kompetens som krävs för planeringen samt hur denna ska säkerställas. I 
dag förväntas alla kontaktmän kunna arbeta med verkställighetsplanering. 
Majoriteten av kontaktmännen har högst gymnasieutbildning men 
förväntas ändå göra kvalificerade bedömningar avseende klienterna. 

102RIKSREVISIONEN Kriminalvårdens arbete med att förebygga återfall i brott
Vissa av klienterna kan ha en komplex problematik med exempelvis både 
tunga missbruksproblem och psykiatriska störningar. Riksrevisionens 
granskning visar att alla kontaktmän inte upplever sig kompetenta att utföra 
exempelvis risk- och behovsbedömningarna i planeringen. Det förekommer 
även att kontaktmän ännu inte säger sig förstå syftet med eller vikten av 
verkställighetsplaneringen. Vissa kontaktmän har dessutom inte nog många 
klienter för att i tillräcklig omfattning kunna tillämpa sina kunskaper i 
praktiken. I intervjuer med klienter har också påtalats att vårdarnas dubbla 
roll som väktare och vårdare upplevs som problematisk. Frågan är därmed 
om det i praktiken är rimligt att alla kriminalvårdare ska vara kontaktmän 
med ansvar för verkställighetsplanering.
 Den förstärkta organisation som syftar till att stödja verksamheten och 
förstärka verkställighetsplaneringens kvalitet har inte varit tillräcklig. Den 
förstärkta organisationen är inte permanentad utan kvarstår så länge behov 
finns. Mot bakgrund av de brister som framkommit under granskningen 
menar Riksrevisionen att det är viktigt att Kriminalvården prioriterar fortsatt 
stöd för verkställighetsplaneringen. 
 IT-stödet är enligt Riksrevisionen inte utformat på ett sådant 
sätt att det fullt ut stödjer verkställighetsplaneringen. Det saknas en 
överskådlighet och logisk sammanhållning av de olika delarna, vilket 
försvårar personalens arbete och möjligheten att följa upp insatserna. Den 
bristande samordningen med myndighetens övriga system leder också till 
ineffektivitet.
 En samlad uppföljning är ett viktigt underlag för ledningens styrning. 
Riksrevisionens granskning visar på stora brister i Kriminalvårdens 
uppföljning av myndighetens arbete med verkställighetsplaneringen. De 
årliga granskningarna och uppföljningen av frivårdens samordningsansvar 
har inte genomförts på ett sätt som säkerställt god kvalitet. 
 En utgångspunkt för att förbättra det återfallsförebyggande arbetet 
borde enligt Riksrevisionen vara klienternas verkställighetsplaner och 
uppföljningen av dessa. I dag utnyttjas inte denna möjlighet tillräckligt.
 Enligt Kriminalvården kommer en översyn av gällande föreskrifter 
avseende verkställighetsplanering att göras. Exempelvis överväger 
Kriminalvården en ändring som innebär att tidsgränsen för fastställande 
kan överskridas med viss tid om det finns särskilda godtagbara skäl. 
Riksrevisionen anser dock att den nyligen genomförda ändringen av 
tidsfristen för fastställan från sex veckor till en månad är positiv med 
anledning av den stora andelen korta straff. Riksrevisionen anser inte 
att en översyn av föreskrifterna är tillräcklig för att lösa de brister som 
granskningen konstaterat.

103 RIKSREVISIONENKriminalvårdens arbete med att förebygga återfall i brott
6.3 Samverkan är inte enhetligt strukturerad och förutsägbar 
Kriminalvården måste samverka med andra aktörer för att fullgöra sitt 
uppdrag att minska risken för återfall i brott. Det finns dock ett antal faktorer 
som gör att det kan vara svårt att få samverkansaktörer att prioritera 
Kriminalvårdens klienter. Ur ett samhällsekonomiskt perspektiv finns goda 
argument för samverkan. Därför är det enligt Riksrevisionen viktigt att 
Kriminalvården gör sitt yttersta för att underlätta och främja samverkan.
6.3.1 Kriminalvården tar inte kontakt i god tid
För att hinna få till stånd samverkan är det viktigt att kontakter tas i god tid 
inför frigivning. Riksrevisionens granskning visar att kontakter med externa 
aktörer i allt för hög utsträckning inte tas i god tid inför frigivningen. Det 
kan till och med förekomma att anstalten och frivården tar separat kontakt 
med exempelvis kommunen och föreslår olika insatser. Dessutom visar 
granskningen att det i 39 procent av de granskade planerna inte framgår att 
några externa kontakter tagits inför frigivningen. 
 Verkställighetsplaneringen ska tydliggöra ansvarsfördelningen mellan 
Kriminalvården och andra aktörer. I granskningen har brister konstaterats i 
ansvarsfördelningen men också i frivårdens samordningsansvar. Bristerna 
i den interna samordningen gör att Kriminalvården inte framstår som en 
tydlig samverkanspart för andra aktörer, vilket försvårar samverkan.
6.3.2 Strukturer för samverkan saknas
Strukturer som underlättar och främjar samverkan krävs enligt 
Riksrevisionen för Kriminalvårdens klienter eftersom de är en grupp som 
är svåra att få prioriterade. Riksrevisionens granskning visar att det i stor 
utsträckning saknas strukturer för samverkan kring Kriminalvårdens klienter. 
Kriminalvården uttrycker också att samverkansaktörerna i många fall inte 
vill ha sådana strukturer. Resultatet av detta blir att samverkan i dag i hög 
grad är personberoende och sårbar. Det kan också innebära att klienter 
med liknande behov behandlas olika beroende på hur samverkan fungerar. 
Riksrevisionen menar därför att regeringen har ett ansvar att tydliggöra 
kraven på samverkansaktörerna att samverka för Kriminalvårdens klienter. 
 Kriminalvården har ett ansvar att vara drivande när det gäller att utveckla 
former för samarbete med andra huvudmän. Riksrevisionen anser att detta 
är viktigt för att minska personberoendet och säkerställa likabehandling. 
 Krami, ITOK, Järntorgsmottagningen och RPÖV lyfts fram av 
Kriminalvården som lyckade exempel på samverkansprojekt . I dessa fall 

104RIKSREVISIONEN Kriminalvårdens arbete med att förebygga återfall i brott
har Kriminalvården samlokaliserat sig med ett landsting, en kommun eller 
Arbetsförmedlingen för att bättre kunna möta klientens behov genom att 
samordna aktörernas insatser. Genom samlokalisering behöver klienten 
inte slussas runt mellan olika aktörer i samma utsträckning utan flera 
kompetenser kan utreda parallellt. Detta bör kunna minska dubbelarbete, 
korta utredningstiden och snabba på samordningen av klientens insatser. 
 Riksrevisionen kan dock konstatera att dessa exempel endast 
avser begränsade målgrupper på ett fåtal ställen i landet. Ur ett 
samhällsekonomiskt perspektiv finns goda argument för samverkan. 
Riksrevisionen menar därför att regeringen, Kriminalvården och ansvariga 
samverkansaktörer har ett ansvar att få till stånd fler strukturer för 
samverkan. 
6.3.3 Arbetsförmedlingen ger olika stöd i landet
Kriminalvårdens samverkan med Arbetsförmedlingen är den som, 
enligt Kriminalvården, fungerar bäst i praktiken. Riksrevisionen kan 
dock konstatera att det finns skillnader i Arbetsförmedlingens insatser i 
Kriminalvårdens sex regioner. Uppdraget är också olika prioriterat över 
landet. Vidare har Arbetsförmedlingen och frivården ännu inte slutit 
överenskommelser annat än i begränsad omfattning trots att behovet finns. 
Detta leder sammantaget till att klienterna inte får samma stöd i hela landet, 
vilket enligt Riksrevisionen inte är tillfredsställande.
 Många av Arbetsförmedlingens kontaktpersoner får inte arbeta det 
antal timmar de anser behövs. Riksrevisionen drar också slutsatsen att det 
inte gjorts en lämplig behovsanalys, vilket beror på brister i den centrala 
styrningen. Kontaktpersonerna uppger också att det är en annan typ av stöd 
som i första hand efterfrågas än det som det planeras för. 
6.3.4 Orsaker till bristerna
Riksrevisionens granskning visar att det på flera sätt är svårt att få till 
stånd samverkan för Kriminalvårdens klienter, detta trots att det ur ett 
samhällsekonomiskt perspektiv finns incitament för samverkan. 
 Riksrevisionen anser att regeringen inte gjort tillräckligt för att underlätta 
samverkan för Kriminalvårdens klienter. Det handlar bland annat om 
kommuners och landstings ansvar att samverka med Kriminalvården.
 Kriminalvårdens ledning har inte varit tillräckligt tydlig i sin styrning 
av myndighetens samverkan med andra aktörer. Det saknas riktlinjer 
samtidigt som chefer och personal i den operativa verksamheten upplever 
att det är otydligt vad de förväntas göra. Kriminalvården följer vidare inte 

105 RIKSREVISIONENKriminalvårdens arbete med att förebygga återfall i brott
upp samverkan systematiskt, vilket gör att ledningen saknar överblick och 
underlag för sin styrning. 
 Varken Kriminalvården eller Arbetsförmedlingen har följt upp 
de lokala överenskommelserna mellan myndigheterna och har 
således ingen tillförlitlig överblick över hur samverkan fungerar. Den 
bristande uppföljningen är problematisk för myndigheternas styrning 
och återrapportering. Myndigheterna avser att börja följa upp både 
överenskommelserna och Krami. Detta anser Riksrevisionen vara av stor 
vikt. 
6.4 Konsekvenser för Kriminalvårdens klienter
För att planen ska kunna omsättas i praktiken måste den vara förankrad 
hos klienten eller åtminstone känd. Är klienten inte delaktig kan det påverka 
klientens motivation och mottaglighet för insatser. Granskningen visar att 
klientens delaktighet och motivation endast dokumenteras i begränsad 
omfattning.
 Avsaknad av samverkansstrukturer och den höga graden av 
personberoende i samverkan innebär en risk för att klienter med likartade 
förutsättningar inte behandlas lika och att klienten inte får de insatser som 
han eller hon behöver.
 Riksrevisionens bedömning är att de brister som konstaterats i 
granskningen påverkar klienternas möjlighet att få ändamålsenliga 
frigivnings- och utslussningsåtgärder i anslutning till frigivningen. 
I dag friges 45 procent av Kriminalvårdens klienter utan någon 
utslussningsåtgärd.162 Andelen klienter med utslussningsåtgärd måste enligt 
regeringen öka.163 
 Riksrevisionens granskning har visat på skillnader mellan olika grupper. 
Bland annat visar granskningen att var femte ung förstagångsdömd inte 
hade någon plan. 
 Bristerna i Kriminalvårdens verkställighetsplanering och samverkan 
med andra aktörer inför frigivningen riskerar att medföra att de insatser 
som klienten fått under tiden i anstalt inte möts upp av något stöd vid 
frigivning. En annan risk är att stöd inte kommer till stånd direkt i anslutning 
till frigivning. I båda dessa fall riskerar Kriminalvårdens insatser att bli 
verkningslösa och klienten återfalla i brott. 
162 Kriminalvårdens årsredovisning 2008, s. 18.
163 Prop. 2009/10:1, utgiftsområde 4, s. 46.

106RIKSREVISIONEN Kriminalvårdens arbete med att förebygga återfall i brott
6.5 Rekommendationer 
6.5.1 Till regeringen 
I denna granskning har brister i två förutsättningar för det 
återfallsförebyggande arbetet – verkställighetsplanering och samverkan inför 
frigivning – konstaterats. Riksrevisionen rekommenderar därför regeringen 
att:
• Förbättra möjligheterna för samverkan för Kriminalvårdens klienter.  
 Detta genom att formalisera krav på samverkan i Arbetsförmedlingens  
 och Kriminalvårdens instruktioner och genom att verka för att i  
 lagstiftning tydliggöra kraven på kommuner och landsting att samverka  
 med Kriminalvården. 
• Ge pågående utredning om missbruks- och beroendevård i  
 tilläggsdirektiv att utreda hur förutsättningarna för strukturerad  
 samverkan kan förbättras och se över möjligheterna till en gemensam  
 utredning av klienten under tiden i häkte eller anstalt. Utredningen bör  
 också ta ställning till vilken aktör som ska ha ett huvudansvar för detta.
6.5.2 Till Kriminalvården 
Bristerna i verkställighetsplaneringen är enligt Riksrevisionens bedömning 
så väsentliga att verkställighetsplaneringen inte fungerar som ett 
ändamålsenligt verktyg för att fullgöra Kriminalvårdens uppdrag att minska 
återfallen i brott. Samverkan inför klienternas frigivning genomförs på ett 
sådant sätt att klienter inte får samma möjligheter till stöd i olika delar av 
landet. Riksrevisionen rekommenderar därför Kriminalvården att:
• Förbättra uppföljningen av verkställighetsplaneringen och de enskilda  
 planerna. Detta för att säkerställa att en rättvisande bild  
 återrapporteras till regeringen och för att ge underlag för utveckling av  
 det återfallsförebyggande arbetet. 
• Utreda kompetensbehovet och utifrån detta säkerställa kompetensnivån  
 för verkställighetsplaneringen. 
• Se till att personalens förutsättningar för arbetet med  
 verkställighetsplaneringen förbättras på följande punkter: 
 – Utarbeta en vägledning som tydliggör hur kraven i föreskriften  
  (KVFS 2008:12) ska tillgodoses i planeringen.
 – Prioritera fortsatt stöd, genom exempelvis en förstärkt organisation  
  för verkställighetsplaneringen.
 – Utveckla IT-stödet så att det stöder verkställighetsplanering,  
  uppföljning och dokumentation. Utnyttja informationen i  
  IT-systemen effektivare.

107 RIKSREVISIONENKriminalvårdens arbete med att förebygga återfall i brott
• Säkerställa att myndighetens interna arbete med verkställighetsplanering  
 samordnas. 
• Tydliggöra kraven på samverkan och arbeta stödjande för att skapa  
 samverkansstrukturer i landet. 
• Säkerställa en nationell sammanhållen uppföljning av samverkan för  
 att skapa överblick, underlag för styrning och möjligheter att sprida goda  
 exempel.
6.5.3 Till Arbetsförmedlingen
Kriminalvårdens klienter är en av de grupper som står längst ifrån 
arbetsmarknaden. Riksrevisionen rekommenderar därför Arbetsförmedlingen 
att:
• Följa upp samverkan med Kriminalvården för att skapa överblick och  
 förbättra underlaget för styrning.
• Se över behovet av antalet timmar för Arbetsförmedlingens  
 kontaktpersoner och stöd för att genomföra uppdraget.

108RIKSREVISIONEN Kriminalvårdens arbete med att förebygga återfall i brott

109 RIKSREVISIONENKriminalvårdens arbete med att förebygga återfall i brott
 Referenser 
 Lagar
Brottsbalk (1962:700)
Förvaltningslag (1986:223)
Hälso- och sjukvårdslag (1982:763)
Lag (1974:203) om kriminalvård i anstalt
Lag (1998:870) om vård av missbrukare i vissa fall
Socialtjänstlag (2001:453)
 Förordningar
Förordning (1974:248) om kriminalvård i anstalt
Förordning (1998:642) om verkställighet av frivårdspåföljd
Förordning (2000:628) om den arbetsmarknadspolitiska verksamheten
Förordning (2006:1481) om stöd för nystartsjobb
Förordning (2007:414) om jobb- och utvecklingsgarantin 
Myndighetsförordning (2007:515)
Förordning (2007:813) om jobbgarantin för ungdomar
Förordning (2007:1030) med instruktion för Arbetsförmedlingen
Förordning (2007:1172) med instruktion för Kriminalvården
 

110RIKSREVISIONEN Kriminalvårdens arbete med att förebygga återfall i brott
 Utskottsbetänkanden
Bet. 2005/06:JuU2, rskr. 2005/06:21
Bet. 2000/01:JuU21, rskr. 2000/01:198
Bet. 2005/06:JuU33, rskr. 2005/06:292
Bet. JuU 1972:2
Bet. 1982/83:JuU26
 Regeringen
Budgetpropositioner för åren 20042010
Prop. 1974:20 Kungl. Maj:ts proposition med förslag till ny lagstiftning om 
kriminalvård i anstalt m.m.
Prop. 1982/83:85 om ändring i brottsbalken m.m. (villkorlig frigivning och 
kriminalvård i frihet) m.m.
Prop. 2000/01:76 Från anstalt till frihet
Prop. 2004/05:176 Kriminalvården en myndighet
Prop. 2005/06:30 Nationella alkohol- och narkotikahandlingsplaner
Prop. 2005/06:123 En modernare kriminalvårdslag
Prop. 2008/09:193 Vissa psykiatrifrågor m.m.
Regleringsbrev för Arbetsförmedlingen för åren 20062009
Regleringsbrev för Kriminalvården för åren 20062009
Strategi för utveckling av missbruks- och beroendevården – inriktning till och 
med 2010 och insatser 2008, 2008-04-24 regeringsprotokoll nr III:5
 Kommittédirektiv
Dir. 2008:48
Dir. 2002:6
Dir. 2003:133
Dir. 2004:164

111 RIKSREVISIONENKriminalvårdens arbete med att förebygga återfall i brott
 SOU
SOU 2009:80 Kriminalvården ledning och styrning
SOU 2005:54 Framtidens kriminalvård
SOU 2005:82 Personer med tungt missbruk. Stimulans till bättre vård och 
behandling
 JO-beslut
JO beslut 2007-12-05, diarienummer: 2703-2007
JO beslut 2008-06-05, diarienummer: 1071-2007
JO beslut 2008-10-09, diarienummer: 1785-2008 
JO beslut 2008-10-10, diarienummer: 3960-2007 
JO beslut 2009-09-16, diarienummer: 62-2009
JO beslut 2009-09-29, diarienummer: 3278-2009 
JO beslut 2009-09-29, diarienummer: 4535-2009
 Kriminalvården
 Kriminalvårdens föreskrifter
KVFS 2009:4, Kriminalvårdens föreskrifter och allmänna råd för 
verkställighet i anstalt
KVFS 2008:12, Kriminalvårdens föreskrifter och allmänna råd om planering 
av anstaltspåföljd och häktesvistelse
KVFS 2008:11, Kriminalvårdens föreskrifter och allmänna råd om journal
KVFS 2008:3, Kriminalvårdens föreskrifter och allmänna råd för verkställighet 
i anstalt (upphävd)
KVFS 2006:26, Kriminalvårdens föreskrifter och allmänna råd för 
verkställighet i anstalt (upphävd)
KVFS 2006:29, Kriminalvårdens föreskrifter och allmänna råd om frivårdens 
arbete med dömda under övervakning m.m.

112RIKSREVISIONEN Kriminalvårdens arbete med att förebygga återfall i brott
KVVFS 2001:3, Kriminalvårdsverkets föreskrifter och allmänna råd om 
planering av kriminalvårdspåföljd m.m.
KVAF (Ao) 2009:1, Kriminalvårdens administrativa föreskrifter – 
Arbetsordning för Kriminalvården
 Material från Kriminalvården
Kriminalvårdens årsredovisningar för åren 20072008
Kriminalvårdens budgetunderlag 2009
Kriminalvården (2009) Rapport från Kriminalvårdens controllerfunktion 
avseende Uppföljning av verkställighetsplanering. Rapport 24, 2009-03-12
Kriminalvården (2009) Sammanställning av regionernas granskning av VSP 
hösten 2008. Diarienummer 2006-0011005
Kriminalvården (2009) Rapport från sammanställning av regionernas 
checklistor
Kriminalvården (2009) Kursplan – Kriminalvårdens grundutbildning för 
kriminalvårdare och frivårdsinspektörer. Version 09-06-22
Kriminalvården (2009) Kriminalvårdens internrevision – Kriminalvårdens 
personalutbildning. Rapport 2009:3, dnr 54 2009-9347
Kriminalvården (2008) Rapport från sammanställning av regionernas 
checklistor. 2008-01-18
Kriminalvården (2008) Kriminalvårdens internrevision – Baspersonalens 
informationsmiljö. Rapport 2008:1
Kriminalvården (2008) Kriminalvårdens redovisning om återfall – Uppföljning 
t.o.m. 2006
Kriminalvården (2007) Kriminalvårdens årsbok 2007
Kriminalvården (2007) Sammanställning av regionernas granskning av vsp/
frisop hösten 2007 
Kriminalvården (2006) Rapport från Kriminalvårdens controllerfunktion 
avseende Planering av kriminalvårdspåföljd och frigivningsförberedelser. 
Versionsnr 02-2006-20286, daterad 2006-06-15

113 RIKSREVISIONENKriminalvårdens arbete med att förebygga återfall i brott
Kriminalvårdsstyrelsen (2005) Kriminalvårdsutbildningen – 
kriminalvårdsspecifik kurs för kriminalvårdens medarbetare – kursplan.  
Reviderad mars 2005
Kriminalvårdsstyrelsen (2004) Revisionsrapport – Granskning av 
frivårdsverksamheten. Beteckning: 2004-015124
 Stöd- och utbildningsmaterial
Kriminalvården (2009) Kriminalvårdens hjälptexter, Quicklib, Beskrivning 
av respektive flikar och dess innehåll. Hämtat från Kriminalvårdens intranät 
januari 2009
Kriminalvården (2009) Kriminalvårdens utbildningsmaterial – VSP 
Riskbedömning. Hämtat från Kriminalvårdens intranät februari 2009
Kriminalvården (2009) Kriminalvårdens utbildningsmaterial – 
Målformuleringar. Hämtat från Kriminalvårdens intranät februari 2009
Kriminalvården (2009) Kriminalvårdens utbildningsmaterial VSP – 
Föreskrifterna. Hämtat från Kriminalvårdens intranät februari 2009
Kriminalvården (2009) Riktlinjer för Kriminalvårdens externa samverkan i 
frivårdsfrågor. Daterad 2009-05-19, version 1.2.
Kriminalvården (2003) Frivårdens externa samverkan. Ett idédokument. 
 Brå
Brå (2009) 2007 års reform av utslussning i kriminalvården, delrapport 2, 
rapport 2009:18
Brå (2009) Tabell 5.16. Personer dömda till fängelse som intagits i anstalt 
efter huvudbrott, ålder och kön, år 2008 (www.bra.se)
Brå (2009) Kriminalstatistik 2008, Rapport 2009:17
 Arbetsförmedlingen
Arbetsförmedlingens årsredovisning för 2008

114RIKSREVISIONEN Kriminalvårdens arbete med att förebygga återfall i brott
 Riksrevisionen
Riksrevisionsverket (2002) Kriminalvårdens personal – Uppföljning av RRVs 
granskning av personalfrågor år 1998/99. RRV 2002:26.
Promemoria från Riksrevisionens avdelning för årlig revision,  
dnr 32-2004-0456
Promemoria från Riksrevisionens avdelning för årlig revision,  
dnr 32-2007-0696
 Socialstyrelsen
Nationell psykiatrisamordning och Nationell narkotikapolitisk samordning 
(2005) Missbruk och samtidig psykisk sjukdom En programförklaring i 10 punkter
PM Socialstyrelsen, 2009-03-17
Satsning på psykiatri och socialtjänst 2005–2006, Socialstyrelsens 
uppföljning
Socialstyrelsen (2002) Med arbete som insats. Klienteffekter och 
samhällsekonomisk lönsamhet i socialt arbete. En rapport från Centrum för 
utvärdering av socialt arbete.
 Övrigt skriftligt material
Beijer, Elisabeth (2009) ”De förstår alla situationer” Erfarenheter av att 
utveckla integrerade former för vård vid missbruk eller beroende samt psykiska 
problem. Med fokus på brukares perspektiv
Bilaga till protokoll vid regeringssammanträde 2007-10-18 III:7
Larsson, Gerhard (2009) Oacceptabla brister i missbruksvården. Dagens 
Nyheter, publicerad på DN debatt 2009-05-27
National offender management service (2007) User manual Offender 
assessment system. April 2007
Nilsson Lundmark, Eva & Nilsson, Ingvar (2009) 1 + 1 = 3 Utvärdering av 
ITOK-projektet ur ett socioekonomiskt perspektiv och ur ett samverkansperspektiv
Verva (2006) Analys av Kriminalvårdens arbete med strategisk 
kompetensförsörjning. Redovisning av regeringens uppdrag till Verva.  
Rapport 2006:04

115 RIKSREVISIONENKriminalvårdens arbete med att förebygga återfall i brott
 Intervjuer
Arbetsförmedlingen, 5 intervjuer
Arbetsmarknadsdepartementet, 1 intervju
Frivilliga organisationer och kooperativ, 3 intervjuer
Fackliga representanter från Ledarna/OFR, SACO, SEKO och Vårdförbundet/
OFR, 1 intervju
ITOK, 1 intervju
Justitiedepartementet, 3 intervjuer
Järntorgsmottagningen, 1 intervju med personalgruppen och 1 intervju med 
styrgruppen
Klienter, 14 intervjuer
Kommuner, 3 intervjuer
Kriminalvården, 107 intervjuer på fyra anstalter, fyra frivårdskontor, ett häkte, 
placeringsenheten och huvudkontoret
Krami, 1 intervju
Landsting, 5 intervjuer
Regionalt kommun- och landstingsförbund, 1 intervju
Socialdepartementet, 2 intervjuer
Sveriges kommuner och landsting, 1 intervju
Gruppintervjuer i 3 kommuner med representanter för Arbetsförmedlingen, 
frivården, kommun och landstinget (medverkade endast vid en av 
gruppintervjuerna). 

116RIKSREVISIONEN Kriminalvårdens arbete med att förebygga återfall i brott

117 RIKSREVISIONENKriminalvårdens arbete med att förebygga återfall i brott
 Ordlista
Frivårdsinspektör: Handläggare på frivården som är ansvarig för 
verkställigheter av frivårdspåföljder och övervakning av villkorligt frigivna, 
upprättande av personutredning och yttrande till tingsrätter med mera. Har 
även samordningsansvar för verkställighetsplaneringen för klienter i häkte 
och intagna i anstalt.
ITOK: Integrerat team för opiatberoende kriminalvårdsklienter i Stockholm, 
med uppdrag att utreda och inleda behandling av opiatberoende klienter 
inom kriminalvården. Samlokalisering av Kriminalvården och landsting.
Järntorgsmottagningen: En öppenvårdsmottagning i Göteborg för personer 
med narkotika- eller blandmissbruk och narkotikamissbrukare med 
psykiatrisk problematik. Samlokalisering av Kriminalvården, landsting och 
kommun.
Kontaktman: Kontaktmannaskapet är ett funktionsansvar utanför 
arbetslinjen. Detta innebär bland annat ett ansvar för planeringen av 
klientens verkställighet. I dag är de flesta kriminalvårdare kontaktmän för en 
eller flera klienter.
Kriminalvårdare: Kriminalvårdens baspersonal, ansvariga för kontakten med 
anstaltsklienterna.
Krami: Samverkansprojekt mellan Kriminalvården, Arbetsförmedlingen 
och en kommun i syfte att underlätta inträdet på arbetsmarknaden för 
Kriminalvårdens klienter.
Kriminogena faktorer: De förhållanden hos en kriminalvårdsklient som 
påverkar att han eller hon begår brott kallas för kriminogena faktorer. Dessa 
kan vara dynamiska och påverkbara eller statiska och opåverkbara.
KvaF: Förordning (1974:248) om kriminalvård i anstalt.
KvaL: Lag (1974:203) om kriminalvård i anstalt.
KVFS: Kriminalvårdens föreskrifter.

118RIKSREVISIONEN Kriminalvårdens arbete med att förebygga återfall i brott
Risk- och behovsbedömning: En risk- och behovsbedömning görs av varje 
klient som ett led i planeringen av tiden i anstalt. Det är en genomgång av 
klientens kriminogena faktorer i syfte att bedöma risken för återfall och att 
identifiera vilka behov som måste åtgärdas för att minska denna risk.
RPÖV: Rättspsykiatrisk öppenvårdsmottagning i Huddinge som tar emot 
psykiskt sjuka missbrukare och andra kriminalvårdsklienter med psykisk 
problematik. Samlokalisering av Kriminalvården, landsting och kommun.
Verksamhetsområde: Ett eller flera verksamhetsställen utgör ett 
verksamhetsområde. Varje verksamhetsområde leds av en kriminalvårdschef.
Verksamhetsställe: Ett verksamhetsställe är en operativ enhet inom 
Kriminalvården ¬ ett häkte, en anstalt eller ett frivårdskontor.
Verkställighetsplanering: Avsikten med verkställighetsplaneringen är att 
matcha insatser med identifierade behov i syfte att minska risken för återfall. 
Verkställighetsplanen ska också fungera för uppföljning och dokumentation.

119 RIKSREVISIONENKriminalvårdens arbete med att förebygga återfall i brott
Bilaga 1 Bedömningsgrunder
 Författningar
Bedömningsgrunder finns i följande författningar:
• Regeringsformen (1974:152)
• Lag (1996:1059) om statsbudgeten
• Brottsbalk (1962:700)
• Lag (1974:203) om kriminalvård i anstalt
• Förordning (1974:248) om kriminalvård i anstalt
• Förordning (2007:1172) med instruktion för Kriminalvården
• Förordning (2007:1030) med instruktion för Arbetsförmedlingen
• Förordning (1998:642) om verkställighet av frivårdspåföljder
• Förordning (2000:628) om den arbetsmarknadspolitiska verksamheten
• Myndighetsförordning (2007:515)
• Förvaltningslag (1986:223)
• KVAF 2009:1 Kriminalvårdens administrativa föreskrifter. Arbetsordning  
 för Kriminalvården
• KVFS 2008:11 Kriminalvårdens föreskrifter och allmänna råd om journal
• KVFS 2008:12 Kriminalvårdens föreskrifter och allmänna råd om 
 planering av kriminalvårdspåföljd och häktesvistelse
• KVFS 2006:29 Kriminalvårdens föreskrifter och allmänna råd om 
 Frivårdens arbete med dömda under övervakning m.m.
• Hälso- och sjukvårdslag (1982:763)
• Socialtjänstlag (2001:453)
Nedan följer en redogörelse för innehållet i de mest centrala 
bestämmelserna rörande verkställighetsplanering och samverkan. 
 Lag (1974:203) om kriminalvård i anstalt
5 § Kriminalvården i anstalt skall planläggas och genomföras i nära 
samverkan mellan kriminalvårdens olika organ. I den mån ett förverkligande 
av vårdens syfte kräver insatser av andra samhälleliga organ, skall erforderlig 
samverkan ske med företrädare för sådant organ. 
 Vid planläggningen av den intagnes behandling skall samråd äga rum 
med denne. I den utsträckning det lämpligen kan ske bör samråd ske 

120RIKSREVISIONEN Kriminalvårdens arbete med att förebygga återfall i brott
även med hans närstående. Den intagne skall beredas tillfälle yttra sig om 
tillämnade åtgärder som rör honom särskilt, om ej synnerliga skäl talar 
däremot. 
 Förordning (1974:248) om kriminalvård i anstalt
6 § För varje intagen skall upprättas en behandlingsplan. Planen skall, under 
hänsynstagande till anstaltstidens längd och övriga omständigheter, inriktas 
på åtgärder som är ägnade att främja den intagnes anpassning i samhället 
och som förbereder honom för tillvaron utanför anstalten. Till ledning för 
upprättandet av behandlingsplan skall utföras behandlingsundersökning, 
i den mån erforderlig utredning icke redan finns tillgänglig. 
Behandlingsundersökning skall utföras skyndsamt. Behandlingsplanen skall 
omprövas regelbundet och så ofta det finns anledning till det. Förordning 
(1995:494).
 11 § Kriminalvården ska förbereda villkorlig frigivning. Myndigheten 
ska, om det behövs, samråda med Arbetsförmedlingen och de sociala 
myndigheterna och andra myndigheter eller organisationer samt enskilda 
personer som kan främja den intagnes anpassning i samhället. 
Det ska också gälla för den som genomgår ett fängelsestraff på sådan tid att 
villkorlig frigivning inte kan komma i fråga, om det behövs med hänsyn till 
den intagnes personliga förhållanden. Förordning (2007:899).
 Övriga bedömningskriterier
I bedömningen av om regeringen har skapat goda förutsättningar 
för verkställighetsplanering och samverkan har Riksrevisionen 
utgått från huruvida regeringen har ställt tydliga mål och krav för 
verkställighetsplanering och samverkan. I detta ligger också att följa upp 
resultaten som underlag för den löpande styrningen. 
 Några mer precisa krav på hur en väl fungerande samverkan ska 
se ut finns som nämnts ovan inte uppställda. I frånvaro av sådana har 
Riksrevisionen som bedömningsgrund för Kriminalvårdens samverkan med 
andra aktörer operationaliserat de krav på samverkan som framkommer 
i lagstiftningen. Riksrevisionen anser därigenom att en förutsättning för 
en väl fungerande samverkan kring Kriminalvårdens klienter är att det 
finns en tydlig styrning på alla ledningsnivåer, från regering och riksdag till 
myndighetens högsta ledning. Samverkan ska från ledningshåll följas upp 
och utvärderas. 
 En annan förutsättning för att samverkan ska fungera är att det finns 
strukturer för samverkan. En väl genomtänkt struktur styr beteenden 
i önskad riktning. Exempel på strukturer för samverkan är formella 

121 RIKSREVISIONENKriminalvårdens arbete med att förebygga återfall i brott
överenskommelser, riktlinjer, sektorsövergripande möten och särskild 
kompetens för samverkan. 
 Ytterligare en förutsättning för en lyckad samverkan är att 
ansvarsfördelningen mellan dem som ska samverka är tydlig. Detta kräver 
i sin tur en samsyn kring hur arbetet ska bedrivas och en förståelse för 
varandras olika uppdrag. En god kommunikation och gemensamma 
kontaktytor är därför viktiga. Riksrevisionen anser även att det bör ställas 
särskilda krav på styrning av samverkan, eftersom den bygger på att enskilda 
aktörer ofta med skilda uppdrag, ska göra prioriteringar som samordnar eller 
kompletterar varandra. Utan tydliga krav från regeringen på övriga aktörers 
ansvar, finns en stor risk att samverkan i praktiken utvecklas mycket olika.
 Uttalanden av riksdag och regering
I förarbetena till de ändringar i kriminalvårdslagen som trädde i kraft den 
1 januari 2007, sägs att om insatser från andra samhälleliga organ behövs 
för att förverkliga vårdens syfte bör dessa myndigheter, var och en inom sitt 
ansvarsområde, verka för att ändamålsenliga och i övrigt lämpliga åtgärder 
vidtas. Justitieutskottet anser att Kriminalvården ska vara drivande när det 
gäller att utveckla formerna för samarbetet med andra aktörer.164 Vidare 
anser Justitieutskottet att det behövs en helhetslösning som förutsätter 
en övergripande och ingående genomlysning, som inte kan nås enbart 
genom ett omedelbart, intensifierat samarbete mellan Kriminalvården och 
myndigheter och andra organ. Det krävs, enligt utskottet, också riktlinjer i 
stort för skilda samarbetsformer. 
 Regeringen har betonat betydelsen av dokumentation i Kriminalvårdens 
arbete. I förarbetena till den lagstiftning som trädde i kraft 2001 framhålls 
vikten av att åtgärder och ställningstaganden dokumenteras i de enskilda 
fallen. Detta är, menar regeringen, viktigt både för att uppnå struktur och 
enhetlighet och för att kunna följa upp och utvärdera.165 
 I budgetpropositionen för 2008 står bland annat följande om 
betydelsen av planering av verkställigheten166: ”Verkställighetstiden 
ska utformas så att den verkar återfallsförebyggande och de negativa 
effekterna av en fängelsevistelse motverkas. Avgörande för ett meningsfullt 
verkställighetsinnehåll är att de individuella riskerna, behoven och 
förutsättningarna identifieras i ett tidigt skede. Kriminalvården måste se till 
att det redan från början upprättas en individuell verkställighetsplan för alla 
klienter. En god kunskap om klienterna på individnivå är en förutsättning för 
att rehabiliteringen ska lyckas.”
164 Bet. 2005/06:JuU33.
165 Prop. 2000/01:76.
166 Prop. 2007/08:1 utg.omr. 4. 

122RIKSREVISIONEN Kriminalvårdens arbete med att förebygga återfall i brott

123 RIKSREVISIONENKriminalvårdens arbete med att förebygga återfall i brott
Bilaga 2 Ansvarsfördelning vid samverkan
 Kriminalvårdens ansvar
Enligt normaliseringsprincipen, som fastslogs redan i 1974 års 
kriminalvårdsreform, ska Kriminalvårdens klienter ha samma rätt till stöd- 
och vårdinsatser som övriga medborgare.167 Normaliseringsprincipen 
innebär att det generella ansvar som andra myndigheter har för till exempel 
bostad, arbete och hälso- och sjukvård även gäller Kriminalvårdens klienter. 
Kriminalvården har således inte till uppgift att tillgodose behov av arbete, 
vård, bostad med mera för sina klienter. Däremot måste Kriminalvården 
samverka med andra samhälleliga organ när det behövs för att förverkliga 
vårdens syfte168. Kriminalvården ska förmedla kontakter mellan klienten och 
olika samhällsorgan samt vara drivande när det gäller att utveckla formerna 
för samarbete med andra huvudmän.169 Kriminalvårdens ansvar för klienten 
upphör när straffet är avtjänat.
 Arbetsförmedlingens ansvar
Arbetsförmedlingen ansvarar för att bedriva den arbetsmarknadspolitiska 
verksamheten i samverkan med andra aktörer på arbetsmarknaden.170 
De som befinner sig längst från arbetsmarknaden ska prioriteras 
i Arbetsförmedlingens verksamhet. Kriminalvårdens klienter är en 
grupp som hör till dem som ska prioriteras. Arbetsförmedlingen och 
Kriminalvården har tagit fram riktlinjer för samverkan och formaliserat 
detta i en överenskommelse. Av riktlinjerna framgår att Arbetsförmedlingen 
bland annat ska ge enhetlig service oberoende av vistelseort och utse 
arbetsförmedlare som kontaktpersoner gentemot Kriminalvården. I 
överenskommelsen regleras inte omfattningen av Arbetsförmedlingens 
insatser.
167 Bet. JuU 1972:2 och prop. 1974:20, bet. 1982/83:JuU26 och prop. 1982/83:85 samt prop.  
 2000/01:76.
168 5 § lag KvaL.
169 Bet. 2005/06:JuU33.
170 2 § förordningen (2000:628) om den arbetsmarknadspolitiska verksamheten.

124RIKSREVISIONEN Kriminalvårdens arbete med att förebygga återfall i brott
 Landstingets ansvar
Landstingets ansvar är att erbjuda en god hälso- och sjukvård åt dem som 
är bosatta inom landstinget.171 Landstingen har bland annat skyldighet att 
tillgodose behovet av medicinska och psykiatriska insatser, till exempel 
abstinensbehandling och läkemedelsassisterad behandling vid alkohol- och 
narkotikamissbruk. 
 I planeringen och utvecklingen av hälso- och sjukvården ska landstinget 
samverka med samhällsorgan, organisationer och privata vårdgivare.172 
Landstinget får träffa överenskommelse med kommun, Försäkringskassan 
och Arbetsförmedlingen om att, inom ramen för landstingets uppgifter 
enligt denna lag, samverka i syfte att uppnå en effektivare användning av 
tillgängliga resurser. 173 Landstinget ska bidra till finansieringen av sådan 
verksamhet som bedrivs i samverkan. 
 Kommunens ansvar
Kommunen har enligt socialtjänstlagen det yttersta ansvaret för att de 
som vistas i kommunen får det stöd och den hjälp som de behöver.174 
Socialtjänsten ger stöd till bland annat boende, sysselsättning och 
försörjning. Kommunerna har också huvudansvaret när det gäller missbruks- 
och beroendevård. Socialnämnden ska aktivt verka för att den enskilda 
missbrukaren får den hjälp och vård som han eller hon behöver för att 
komma ifrån missbruket.175 
 Socialnämndens insatser för den enskilde ska utformas och genomföras 
tillsammans med honom eller henne och vid behov i samverkan med 
andra samhällsorgan och med organisationer och andra föreningar.176 
Socialnämnden ska i sin verksamhet främja den enskildes rätt till arbete, 
bostad och utbildning.177
 Kommunen får träffa överenskommelse med landstinget, 
Försäkringskassan och Arbetsförmedlingen om att, inom ramen för 
socialtjänstens uppgifter, samverka i syfte att uppnå en effektivare 
användning av tillgängliga resurser.178 Kommunen ska bidra till 
finansieringen av sådan verksamhet som bedrivs i samverkan.
171 3 § hälso- och sjukvårdslagen.
172 8 § hälso- och sjukvårdslagen.
173 3 § hälso- och sjukvårdslagen. 
174 2 kap. 2 § socialtjänstlag.
175 5 kap. 9 § socialtjänstlagen.
176 3 kap. 4 och 5 §§ socialtjänstlagen.
177 3 kap. 2 § socialtjänstlagen.
178 2 kap 6 § socialtjänstlagen. 

125 RIKSREVISIONENKriminalvårdens arbete med att förebygga återfall i brott
Bilaga 3 Metodbilaga
Riksrevisionen har i granskningen använt såväl kvantitativa som kvalitativa 
metoder. En aktgranskning, ett stort antal intervjuer, gruppintervjuer, 
enkätundersökning, dokumentstudier, en kostnadsberäkning samt en 
fördjupande aktgranskning har genomförts. Resultatet från aktgranskningen 
har delvis legat till grund för kostnadsberäkningen samt för urval och 
utformning av intervjuerna. I övrigt har arbetet med de olika metoderna löpt 
parallellt.
 Aktgranskning
 Urval
Utifrån samtliga klienter som verkställer påföljd i svenska anstalter har 
Riksrevisionen, i samråd med Kriminalvårdens utvecklingsenhet, konstruerat 
tre grupper som kan anses vara särskilt samhällsekonomiskt betungande. 
De tre grupperna är: 
• Långtidsdömda, det vill säga klienter med en strafftid på minst fyra år.  
 Denna grupp är kostsam genom sin långa verkställighet. 
• Återfallsbenägna, det vill säga klienter med minst sju domar till  
 Kriminalvård under de senaste fem åren. Denna grupp är kostsam  
 både genom den stora mängd brott de begår samt det stora antalet  
 verkställigheter. 
• Unga förstagångsdömda, det vill säga klienter som är 25 år eller  
 yngre som fått sin första fängelsepåföljd. Gruppen kan förväntas bli  
 samhällsekonomiskt kostsam om inte återfall i brott förhindras. 
För dessa tre grupper har Riksrevisionen sedan gjort ett totalurval 
och granskat planerna för samtliga klienter frisläppta mellan mars 
och september 2008, vilket totalt blir 518 klienter. Av dessa rensades 
de med utvisning i dom bort då de inte är föremål för planering av 
utslussningsåtgärder och inte heller samverkan efter frigivning. Givet dessa 
avgränsningar har Riksrevisionen genomfört en totalundersökning av 493 
klienter.

126RIKSREVISIONEN Kriminalvårdens arbete med att förebygga återfall i brott
 Utformning och genomförande
Med utgångspunkt i Kriminalvårdens föreskrift (KVFS 2008:12) om planering 
av anstaltspåföljd och häktesvistelse sammanställdes ett frågeformulär. 
Vidare identifierades det i förstudien ett antal brister och problem i planerna, 
vilka har hjälpt till att fokusera frågorna. Vissa av frågorna kan sägas vara 
mer tekniska för att se om alla moment som ska vara utförda också är 
utförda och om det gjorts i tid. Andra frågor är mer innehållsfokuserade 
och kontrollerar om det som fyllts i är korrekt och svarar mot krav i 
föreskriften. Vidare fångar formuläret även upp om, och i så fall med vem, 
Kriminalvården samverkat.
 Projektgruppen har vid genomförandet av aktgranskningen 
suttit på Kriminalvårdens regionkontor i Stockholm och gått igenom 
verkställighetsplanerna. Till hjälp vid bedömning av exempelvis 
riskbedömningar har Riksrevisionen haft de allmänna råden till 
föreskriften, Kriminalvårdens hjälptexter samt Kriminalvårdens interna 
utbildningsmaterial. Under aktgranskningen fick projektgruppen stöd från en 
av Kriminalvårdens jurister.
 Resultaten från aktgranskningen har sammanställts i frekvens- och 
korstabeller. I dessa redovisas dels hur resultaten föll ut för de olika 
grupperna, dels hur de såg ut på en aggregerad nivå. Då Riksrevisionen 
genomfört en totalundersökning är resultaten generaliserbara till 
grupperna. När det gäller urvalsstorlek, utformning av formuläret och 
sammanställningen av resultaten har Riksrevisionen anlitat Statisticon.
 Uppföljande aktgranskning
Efter intervjuer på anstalter och frivårdskontor uppstod ett antal nya 
frågeställningar. Riksrevisionen gjorde därför bedömningen att det behövdes 
en uppföljande aktgranskning. Den genomfördes under sommaren 2009 
med hjälp av ett nytt frågeformulär. 
 Intervjuer
Riksrevisionen har genomfört drygt 150 intervjuer. Merparten av intervjuerna 
genomfördes under perioden mars till september 2009. Till grund för 
utformningen av intervjufrågorna har såväl resultatet från förstudien 
som resultatet av aktgranskningen legat. Frågorna har fokuserat dels på 
verkställighetsplaneringen, dels på samverkan vid frigivning.
 Intervjuerna med Kriminalvården har genomförts på fyra anstalter, 
fyra frivårdskontor, ett häkte, placeringsenheten, regionkontor samt 

127 RIKSREVISIONENKriminalvårdens arbete med att förebygga återfall i brott
huvudkontoret. Valet av verksamhetsställen skedde utifrån ett flertal 
kriterier. Ett var att Riksrevisionen önskade en regional spridning så att 
alla Kriminalvårdens sex regioner skulle vara representerade. Ett annat 
urvalskriterium när det gällde anstalterna var att det skulle vara spridning 
avseende säkerhetsklasserna, när det gällde frivårdskontoren var önskemålet 
både stora och små kontor. 
 Ett brev skickades till de utvalda verksamhetsställena med föreslagna 
tider för besök samt önskemål om vilka delar ur personalen som 
projektgruppen ville träffa. Verksamhetsstället fick sedan hantera valet av 
intervjuobjekt. Projektgruppen träffade klienter samt alla nivåer av anställda, 
från kriminalvårdare och frivårdsinspektörer till kriminalvårdschefer. Även 
de personer som i den förstärkta organisationen fått rollerna som lokala 
verkställighetsplaneringsutvecklare intervjuades. 
 Intervjuer med Kriminalvårdens samverkansaktörer har 
också genomförts. Riksrevisionen har genomfört intervjuer med 
Arbetsförmedlingen, landsting, kommuner, Sveriges Kommuner 
och Landsting, ett regionalt kommun- och landstingsförbund, en 
frivilligorganisation, kooperativ samt olika samverkansprojekt som ITOK, 
Krami och Järntorgsmottagningen. 
 Riksrevisionen har också genomfört intervjuer med företrädare för 
Justitie, Arbetsmarknads- och Socialdepartementen. 
 Gruppintervjuer
I samband med besöken på frivårdskontoren genomfördes även 
gruppintervjuer där Kriminalvården och dess samverkanspartners 
gemensamt fick sitta ner och diskutera tre exempel på klienter som 
Riksrevisionen presenterade för dem. De tre exemplen utgick från de tre 
ovan beskrivna urvalsgrupperna: långtidare, unga förstagångsdömda och 
återfallsbenägna. Genom att låta de olika aktörerna få diskutera fallen 
identifierades olika hinder för samverkan samt goda exempel. De olika 
aktörer som samlades representerade kommuner, landsting (endast i ett av 
fallen), Arbetsförmedlingen och frivården.
 Enkät till Arbetsförmedlingens kontaktpersoner
Efter att ha intervjuat företrädare för Kriminalvården och Arbetsförmedlingen 
angående de lokala samverkansavtalen fick Riksrevisionen en något 
motstridig bild av Arbetsförmedlingens insatser lokalt. Detta var en av 
anledningarna till att Riksrevisionen ville titta närmare bland annat på hur 

128RIKSREVISIONEN Kriminalvårdens arbete med att förebygga återfall i brott
arbetsförmedlarna upplever den tilldelade arbetstiden, och vilket stöd de har 
fått samt vill ha kopplat till uppdraget.
 Samtliga arbetsförmedlare som är ansvariga kontaktpersoner gentemot 
Kriminalvården i de olika regionerna fick en enkät att fylla i via e-post. Utöver 
de fem flervalsfrågorna fick kontaktpersonerna även möjlighet att lämna 
kommentarer. 
 För att öka kvaliteten i frågeunderlaget skickades enkäten till 
Arbetsförmedlingens kontaktperson centralt för påseende innan den gick ut 
till kontaktpersonerna.
 Av totalt 56 kontaktpersoner svarade 44, vilket innebär en svarsfrekvens 
på drygt 80 procent. Två personer meddelade att de inte längre är 
kontaktpersoner och dessa har dragits av i totalen. 
 Dokumentstudier
För att granska hur regeringen styr sina myndigheter har Riksrevisionen 
också genomfört en dokumentstudie. Det granskade materialet omfattar 
lagar och förordningar, instruktioner och regleringsbrev. Vid granskningen 
har det även gjorts en genomgång av olika förarbeten till relevant 
lagstiftning. Regeringens budgetpropositioner samt avrapportering 
från Riksrevisionens avdelning för årlig revision har också ingått i 
dokumentstudien. 
 Kostnadsberäkning
Riksrevisionen har låtit en konsult, Richard Murray på Mapsec, göra 
vissa kostnadsberäkningar. Uppdraget innefattade att beräkna kostnaden 
för en verkställighet för Riksrevisionens tre urvalsgrupper: unga 
förstagångsdömda, återfallsbenägna och långtidare. Uppdraget innefattade 
också att beräkna kostnaderna för vad dessa klientgrupper kostar som 
kriminella ute i samhället. Uppdraget omfattade även en beräkning av 
vilken samhällsekonomisk vinst som kan göras om dessa klientgrupper inte 
återfaller i brott.
 Kostnadsberäkningen bygger bland annat på uppgifter från 
Kriminalvården. Konsulten har diskuterat uppgifterna med Kriminalvården. 
Professor Lars Hultkrantz, Handelshögskolan vid Örebro universitet, har på 
uppdrag av Riksrevisionen läst och kommenterat konsultrapporten.
 En sammanfattning av konsultrapporten finns i bilaga 4. 

129 RIKSREVISIONENKriminalvårdens arbete med att förebygga återfall i brott
 Kvalitetssäkring
Rapportutkast exklusive slutsatser och rekommendationer har lämnats 
till Justitiedepartementet, Kriminalvården och Arbetsförmedlingen för 
faktagranskning. Intern kvalitetssäkring har utförts enligt Riksrevisionens 
rutiner. Utkast till texten har granskats av myndighetens kvalitetssäkrare. 
 Owe Horned, lagman vid Länsrätten i Östergötlands län och tidigare 
expert i regeringens utredning om Kriminalvårdens effektivitet, har läst och 
kommenterat rapportutkastet.

130RIKSREVISIONEN Kriminalvårdens arbete med att förebygga återfall i brott

131 RIKSREVISIONENKriminalvårdens arbete med att förebygga återfall i brott
Bilaga 4 Sammanfattning av konsultrapport
 Kostnader för verkställighet och samhällsekonomisk   
 lönsamhet av kriminalvård
Konsultrapport av Richard Murray, Mapsec, 2009-08-18
 Beskrivning av vilka beräkningar som görs 
Som en del i granskningen av Kriminalvårdens återfallsförebyggande arbete 
har Riksrevisionen låtit en konsult ta fram en ekonomisk analys av detta 
arbete. Det som ska bedömas är den samhällsekonomiska lönsamheten 
av det påverkansarbete som Kriminalvården bedriver i syfte att minska 
risken för återfall i brott. De beräkningar som görs ska vara realistiska och 
representativa för Kriminalvårdens klienter, men då antalet antaganden 
som krävs för att göra beräkningar för de enskilda klienterna är stort ska 
beräkningarna bara ses som exempel och inte som statistiska medelvärden.
 Eftersom det saknas entydig forskning kring vilken effekt de olika 
påverkansprogrammen har på återfallsfrekvensen så beräknas i stället vilken 
nedgång i återfallsfrekvens som krävs för att en åtgärd ska kunna sägas vara 
lönsam. 
 De beräkningar som görs är dels vilken minskning av återfallen som 
krävs för att dagens normala påverkansarbete ska vara lönsamt, dels hur 
stor minskningen av återfallen måste vara för att lönsamhet ska uppnås när 
insatserna intensifieras och kostnaderna ökar. Tanken med det senare är att 
undersöka om ökade ansträngningar kan vara lönsamma redan vid en rätt 
blygsam nedgång i återfallsfrekvens.
 Analysen
De samhällsekonomiska beräkningarna bygger dels på en kartläggning 
av kostnaderna för verkställandet av straff och kostnaderna för 
det återfallsförebyggande arbetet, dels på en beräkning av de 
samhällsekonomiska kostnaderna för fortsatt kriminalitet. Utifrån detta 
beräknas den samhällsekonomiska lönsamheten av att förebygga återfall i 
kriminalitet. 

132RIKSREVISIONEN Kriminalvårdens arbete med att förebygga återfall i brott
 För att kunna göra en beräkning av vilken nedgång i återfallsfrekvens 
som krävs för att påverkansarbetet ska vara lönsamt måste kostnaderna 
för påverkansarbetet skiljas från Kriminalvårdens övriga kostnader. Som 
påverkan definieras det arbete som Kriminalvården lägger på att minska 
risken för att klienten återfaller i brott efter frigivningen. Då måste man tänka 
sig en kriminalvård utan detta påverkansarbete, där straffet verkställs på 
ett humant sätt, dock utan särskilda insatser för att motverka den intagnes 
återfall i brott.
 Påverkan definieras som alla verksamheter som syftar till att minska 
risken för att klienten återfaller i brott efter frigivningen. I påverkan 
innefattas bland annat programverksamheter, arbetsdrift179, utbildning och 
psykoterapi. I påverkansarbetet inkluderas också samverkan med andra 
aktörer i samhället med syfte att minska risken för återfall, såsom särskilda 
arbetsmarknadsåtgärder och särskilda vårdinsatser. 
 Till påverkan räknas inte de kostnader som kommer av Kriminalvårdens 
humana omhändertagande. Det innebär att kostnader för boende, mat och 
kläder samt bevakning och säkerhetsåtgärder inte ingår i beräkningarna. 
Beträffande samverkan är det bara de särskilda samverkansinsatser som 
syftar till att minska risken för återfall som ingår i beräkningarna. Dessa ska 
alltså särskiljas från aktörernas ordinarie verksamhet.
 De samhällsekonomiska intäkterna av påverkan är de kostnader som 
samhället undviker genom att en klient som utan påverkansåtgärder skulle 
ha återfallit i brott, efter påverkan undviker återfall. Eller, annorlunda uttryckt, 
att prognosen för en frigiven person ändras från återfall till ickeåterfall. 
Endast i de fall påverkan förändrar prognosen för dem som skulle ha 
återfallit i brott medför det intäkter för påverkansåtgärderna. 
 Intäkterna består dels av de inbesparade kostnader som brott ger 
upphov till som direkta följder av brottet, dels av inbesparade kostnader 
för samhällets åtgärder för att hantera begångna brott. Intäkterna består 
också av det produktionsvärde som en rehabiliterad person kan bidra 
med i framtiden. I en samhällsekonomisk beräkning innefattas bara reala 
kostnader och inte transfereringar, som skatter och bidrag.
 Analysen görs utifrån de tre grupper av klienter som återkommer i 
Riksrevisionens granskning: långtidsdömda, unga förstagångsdömda och 
återfallsbenägna klienter, med många brott bakom sig. Grupperna skiljer 
sig åt, de har olika hög risk för återfall i brott efter frigivning och deras 
kriminalitet är kostsam på olika sätt.
179 Åsikterna om huruvida arbetsdriften ska räknas som en påverkansinsats eller som en del av det  
 humana omhändertagandet går isär. Konsulten har därför gjort beräkningar både med och utan  
 arbetsdriften. 

133 RIKSREVISIONENKriminalvårdens arbete med att förebygga återfall i brott
 Resultat
Kartläggningen av Kriminalvårdens kostnader visar att man normalt lägger 
11 – 12 procent av kostnaderna på påverkansåtgärder. Hit räknas bland 
annat personutredning, revideringar av verkställighetsplaner, anstaltsbyten 
för att klienten ska få adekvat vård, olika terapeutiska program, utbildning, 
vårdvistelser och samverkan inför frigivning. En mycket stor del av 
kostnaderna utgörs av subventioneringen av arbetsdriften. Om arbetsdriften 
inte räknas med halveras kostnaderna för påverkansarbetet.
 Efter beräkningen av kostnaderna för en fortsatt kriminalitet framgår 
att det, för att dessa åtgärder ska löna sig, krävs att återfallsfrekvensen 
minskar med mellan 0,3 och 3,7 procentenheter, beroende på klientgrupp. 
En vanlig uppskattning bland forskare är att enbart behandlingsprogrammen 
reducerar återfallen med mellan 5 och 10 procent. Kriminalvårdens åtgärder 
är således väl inom marginalen för att vara samhällsekonomiskt lönsamma.
 Dessa beräkningar utgår alltså från de påverkansinsatser som i dag 
bedrivs inom Kriminalvården. Det går också att tänka sig mer intensifierade 
insatser för att lyfta fler ur kriminalitet. Som exempel på mer omfattande 
insatser kan det så kallade ITOK-projektet tas. Det riktar sig till kriminella 
med ett kraftigt drogberoende och kostar cirka 80 000 kronor per klient. 
Samma summa skulle naturligtvis också kunna läggas på andra former av 
påverkansinsatser, som exempelvis intensifierat stöd efter frigivning. 
 Eftersom kostnaderna för fortsatt kriminalitet är stora – mer än 10 
miljoner kronor per klient – krävs det därför, trots att kostnaderna för 
kriminalvården ökar, inte att återfallen minskar särskilt mycket för att en 
intensifierad påverkan ska löna sig. Inklusive den ordinarie påverkan som 
Kriminalvården idag ger intagna kräver en intensifieringen av påverkan till 
en merkostnad av 80 000 kr per klient mellan 0,9 och 4,5 procentenheters 
minskning av återfallsfrekvensen. Detta kan jämföras med Kriminalvårdens 
normala påverkanskostnader på 11 – 12 procent av de totala kostnaderna, 
vilka förutsätter en minskning av återfallsfrekvensen på mellan 0,3 och 
knappt 4 procentenheter för att löna sig. 
 Påverkan som kostar 100 000 kronor extra per intagen i en viss 
grupp kräver ungefär samma minskning av återfallsfrekvensen för alla 
de tre grupperna av intagna som utgör exempel, knappt 1 procentenhets 
minskning. Eftersom den förväntade återfallsfrekvensen skiljer sig mellan 
grupperna betyder det att återfallen måste minska med 1,6 procent för de 
långtidsdömda, 2,5 procent för ungdomsbrottslingarna och 1 procent för de 
återfallsbenägna klienterna med en lång brottshistoria bakom sig. 
 Var gör pengarna störst nytta? Svaret beror på vilka åtgärder för 
vilken grupp som bedöms ha störst effekt på återfallsfrekvensen. Sådana 
bedömningar ligger utanför denna rapport men bör kunna göras av 
kriminalvård och forskare.

134RIKSREVISIONEN Kriminalvårdens arbete med att förebygga återfall i brott

135 RIKSREVISIONENKriminalvårdens arbete med att förebygga återfall i brott

